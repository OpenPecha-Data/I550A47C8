༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W29498
ImageGroup:
ISBN:
11KG12366
7542108697
LCCN:
n/a
Title:
ངག་རྩོམ་ནོར་བུའི་གཏེར་འབུམ།
ngag rtsom nor bu'i gter 'bum/
Author:
བསྐལ་བཟང་བློ་གསལ་
bskal bzang blo gsal
Ilprinted from computerized input
n/a;n/a
Descriptor:
Original Publication:
Place:
Publisher:
lan kru'ul
kan su'u mi rigs dpe skrun khang/
2002
Date:
Volume:
12
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US. Comments: 5/2012



རྩོམ་པ་པོའི་ལོ་རྒྱུས་མདོར་བསྡུས། །
མཁར. བསྐལ་བཟང་བློ་གསལ། ཕོ།
བོད། སྤྱི་ལོ ༡༩༩༢ལོར་རྨ་ཆུ་རྫོང་གི་འབྲོག་
ཁྱིམ་ཞིག་ནས་སྐྱེས། སྤྱི་ལོ ༡༩༦༩ལོར་ནུབ་
བྱང་མི་ རིགས་ སློབ་ གྲྭ་ ཆེན་ མོའི་ སློབ་ གསོ་
འཛིན་གྲྭ་ནས་སློབ་མཐར་ཕྱིན་ཏེ་ལས་གནས་
སུ་ཞུགས། སྔ་ཕྱིར་ སྡེ་ཁག་དུ་མ་ནས་སྲིད་
དོན་གྱི་བྱ་བ་བསྒྲུབས། ད་སྐབས་སྲིད་གྲོས་
ཀན་ལྷོ་བོད་རིགས་རང་སྐྱོང་ཁུལ་ཨུ་ཡོན་ལྷན་
ཁང་གི་ཀྲུའུ་ཞི་ གཞོན་ པ་ དང་ ཀན་ ལྷོ་ ཁུལ་
དམངས་ཁྲོད་རྩོམ་ རིག་ སྒྱུ་རྩལ་པའི་མཐུན་
ཚོགས་ཀྱི་ཀྲུའུ་ཞིའི་འགན་ཁུར་བཞིན་ཡོད། །
གསར་རྩོམ་《རྩེད་ཆས་ཀུན་དགའ་ནོར་
བུའི་བང་མཛོད》（སྟོད་སྨད）དང་《གཏམ་
དཔེ་ནོར་བུའི་དོ་ཤལ》སོགས་ཡོད་དོ། ། །
IsBN 7-5421-0869-7
9787512II 108692!>



དག་རྩོམ་ནོར་བུའི་གཏེར་བུམ།
མཁར.བསྐལ་བཟང་བློ་གསལ་གྱིས་བརྩམས།
ཀན་སུའུ་མི་རིགས་དཔེ་སྐྲུན་ཁང་།



དཀར་ཆག
འབྲི་ལུང་དོན་གྲུབ།
.....…..………………………………. (3)
ན་ལུང་གཡུ་མཚོ།
...................
........ (38)
ཁྱི་དོམ་བུའི་སྨྲེང་གླུ། .....
(71)
ལྷ་ལྡན་རྣ་ལོ།..
（82)
འབྲོག་རུ་བའི་མགོ་སྦྲ་སྨུག་པོ།.........
(112)
རྨ་གཡང་ཕྱུག་གི་བུམ་པ།
（145)
ཨ་མཚར་རོ། ........
(147)
དྲིན་ཆེན་མ་ལོ།……...…......
(149)
རྨ་ཀླུང་ཅོ་གའི་དྲུག་འགྱུར། ། •.......
(151)
རྨ་ཁུག་མགོ་ནོར་བུ་དགའ་འཁྱིལ།.....
(153)
ཕ་ཡུལ།…………....
(156)
མཛོ་ཁྱུང་དཀར་ཤུག་པའི་སྣ་གཅུ་ཅན། ... .......... (159)
མེ་ཏོག་ཧ་ལོ་འདབ་མ་བརྒྱད།.....…….….
མེ་ཏོག་ཧ་ལོ། ......
(181)
...... （181）



བ......
ཁྲོམ་པ། ......
•... (185）
བཅུད།.………….
...... (188)
རྩེ། .....….......
...... (191)
རྡོ་ཁང་གྲུ་བཞི།...
.….…... (198)
བཞེས།….….…..…...
(205)
སོར་གདུབ། ......…....….….…..
(209）
རྫ་སྒང་གོང་མོའི་གཤོག་གླུ།
(218）
མ་ཆུང་པང་གི་བུ་ཆུང་སྐྱིད།
• • •.. (228)
ནོར་རྡང་འབྲི་མོའི་ངུར་སྒྲ། ......
(243)
དར་དཀར་པོའི་གཉེན་རྟགས་ཕྱིར་ལ་ཁྱེར། .....
.......... (273)
ལྷ་ཁང་། .………….………...……..
.......….. (308)
འཛོམས་བརྒྱད་བུ་མོའི་རྟོགས་བརྗོད།........... .........（314）
ཁ་བཀུག་གི་འདོ་བ་སང་སང་འཚེར། ......... •....... (359)
འབྲོང་རྭ་སྨུག་པོའི་པི་ཝང་། ..……....…..……....……….……….... (394)
མཇུག་བྱང་། .............
(407)
，
2



འགོ་བརྗོད་གཏམ་གྱི་གླེང་གཞི།
ལོ་རྒྱུས་རིང་ལ་ཤེས་རིག་ལྡན་པའི་བོད་མི་རིགས་ཀྱིས་བློ་གྲོས་ཀྱི་རྩལ་ལ་
བརྟེན་ནས་མཚར་ཞིང་སྡུག་པའི་དམངས་ཁྲོད་ཀྱི་ངག་རྩོམ་རིང་མོ་རབས་དང་
རིམ་པ་མང་པོ་གསར་སྐྲུན་བྱས་པས། ཀྲུང་ཧྭ་མི་རིགས་ཀྱི་འོད་སྟོང་འབར་
བའི་རིག་གནས་གསར་གཏོད་དང་འཕེལ་རྒྱས་ཀྱི་ཕྱོགས་ལ་བྱས་རྗེས་རིན་ཐང་
བྲལ་བ་ཞིག་བཞག་ཡོད་པ་དང་། གནའ་ནས་དེང་གི་བར་དུ་རྒྱ་ཆེ་བའི་བོད་
མི་རིགས་ཀྱི་བཅུད་གསོས་སུ་གྱུར་པའི་ལོངས་སྤྱོད་ཀྱི་གཞི་དམ་པ་ལགས།
ད་ཕན་རྣམ་དཔྱོད་ཀྱི་སྤྱན་ཟུང་རྣམ་པར་ཡངས་ཤིང་བོད་ཀྱི་དམངས་
ཁྲོད་རྩོམ་རིག་ལ་ནང་བྱན་ཆུད་པའི་མཁས་པ་མཁར་བསྐལ་བཟང་བློ་གསལ་
གྱིས་བོད་ཀྱི་དམངས་ཁྲོད་རྩོམ་རིག་ཕུན་སུམ་ཇེ་ཚོགས་དང་ཉམས་པ་སོར་ཆུད།
མ་ཉམས་གོང་སྤེལ་གྱི་དམིགས་པ་གཞིར་བཞག་ཐོག ལོ་ཡི་བགྲང་བྱ་དུ་མའི་
རིང་ལ་ཀན་ལྷོའི་འབྲོག་ཕྱོགས་སུ་ཟབ་ཞུགས་བྱས་ཏེ། ལུས་ཀྱི་ངལ་བ་དང་
ཚེགས་ལ་མ་འཛེམ་པར་དམངས་ཁྲོད་ཀྱི་ངག་རྩོམ་འཚོལ་བསྡུས་དང་དག་སྒྲིག་
གི་བགྱི་བ་ཁུར་དུ་བླངས་ནས། ད་ལྟ《ངག་རྩོམ་ནོར་བུའི་གཏེར་བུམ》ཞེས་པ་
སྐལ་བཟང་སྐྱེ་དགུའི་རྒྱན་དུ་འཁྲུངས་པར་སྤྲོ་བ་འབུམ་གྱིས་ཁེངས་པ་དང་
ཆབས་ཅིག་ཏུ་དེ་ལ་རྗེས་སུ་ཡི་རང་ཞུ། །
ལྷག་པར་དུ《ངག་རྩོམ་ནོར་བུའི་གཏེར་བུམ》ཞེས་པའི་ནང་དོན་གྱི་
ཐད་དུ་འབྲོག་ཁུལ་གྱི་འཚོ་བ་དངོས་མཚོན་ཞིང་། དེ་ལ་བརྟེན་ནས་འཇིག་
རྟེན་འཚོ་བའི་གནས་ལུགས་དང་རྟ་ནོར་ལུག་གསུམ་འཚོ་སྲོལ། ཡ་རབས་
ལུགས་ཀྱི་བསླབ་བྱ། མ་རབས་སྤྱོད་པར་སློབ་གསོ། ཕོ་མོའི་བར་གྱི་བརྩེ་
དུང་། འཚོ་བའི་རྒྱུ་འབྲས་ཀྱི་རྣམ་གཞག་སོགས་སྲོལ་རྒྱུན་གྱི་ཚིག་རྒྱན་ཕུན་



སུམ་ཚོགས་པ་བཀོལ་ནས་དམངས་ཁྲོད་རྩོམ་རིག་གི་ཁྱད་ཆོས་རང་སོར་བཞག་
སྟེ་ཚིག་བཅད་དུ་བྲིས་ཡོད་པས། ངོ་མ་བཀླགས་པ་ཙམ་གྱིས་ཡིད་ལ་དགའ་བ་
སྟེར་བའི་ནུས་པ་ཐོན་ཡོད། དེ་ལས་ད་དུང་བོད་ཀྱི་དམངས་ཁྲོད་ཀྱི་ངག་རྩོམ་
བཀོལ་སྤྱོད་དང་རྒྱུན་འཛིན། དར་རྒྱས་སུ་གཏོང་བར་ཕན་ཐོགས་མངོན་
གསལ་ཡོད་པ་དང་གཅིག རྒྱ་ཆེའི་བོད་རིགས་གསར་སློབ་ཚོས་སྲོལ་རྒྱུན་གྱི་
ཚིག་རྒྱན་བཀོལ་བར་རམ་འདེགས་བྱེད་ཐུབ་པ་དང་གཉིས། བོད་ཀྱི་དམངས་
ཁྲོད་ཀྱི་ངག་རྩོམ་ལ་ཞིབ་འཇུག་གནང་མཁན་གྱི་མཁས་པ་ཚོར་སྟབས་བདེའི་
དཔྱད་གཞི་གནང་བ་དང་གསུམ་གྱི་ཐད་དུ་ནུས་པ་གཞན་དང་མི་མཚུངས་པ་
ཞིག་ཐོན་ཡོད་པ་ལ་ང་ཚོས་མཆུ་སྒྲོས་ཀྱི་འདབ་མ་ལྷུག་པར་གྲོལ་ཏེ་སེམས་
གཏིང་ནས་ཐུགས་རྗེ་ཆེ་ཞུས་པ་ལགས།
སྤྱིར་ང་རང་ཉིད་ལ་མཚོན་ན་བོད་ཀྱི་དམངས་ཁྲོད་ངག་རྩོམ་གྱི་བྱ་བ་
ཐད་ཀར་སྒྲུང་མཁན་ཞིག་མིན་མོད་ཀྱི། འོན་ཏེ་དམངས་ཁྲོད་ངག་རྩོམ་ལ་
དགའ་ཞེན་ཤིན་ཏུ་ཆེ་སྟབས། འདིར་དཔེ་དེབ་འདི་དཔར་སྐྲུན་བྱེད་པའི་
སྐབས་གླགས་བེད་སྤྱད་དེ་རྩོམ་པ་པོ་ཁོང་ལ་སེམས་གཏིང་ནས་ཐུགས་རྗེ་ཆེ་
ཞུས་པ་དང་ཆབས་ཅིག་དུས་ཕྱིས་ཀྱང་ཁོང་གིས་མུ་མཐུད་དུ་རིན་ཐང་ལྡན་
པའི་ངག་རྩོམ་འདི་ལྟ་བུའི་གླེགས་བམ་གཅིག་རྗེས་གཉིས་མཐུད་དུ་ལེགས་སྐྱེས་
སུ་འབུལ་ཐུབ་པས་ན། ཕྱི་རབས་པ་རྣམས་ཀྱིས་དེ་ལ་བརྟེན་ནས་རང་ཅག་མི་
རིགས་འདི་ཇི་ལྟར་འཚོ་བའི་ཐད་ལ་བརྟག་དཔྱད་དང་བསམ་མནོ་གཏོང་བར་
ཕན་ནུས་ཆེན་པོ་འདོན་ཐུབ་ངེས་པའི་ཡིད་ཆེས་བརྟན་པོ་ཡོད།
ཞེས་ཀན་ལྷོ་བོད་རིགས་རང་སྐྱོང་ཁུལ་གྱི་རྩོམ་པ་པོའི་མཐུན་ཚོགས་ཀྱི་
ཀྲུའུ་ཞི་དཀོན་མཆོག་སྒྲ་དབྱངས་རྒྱ་མཚོ་རུ་འབོད་པས་གཙོད་གྲོང་ཁྱེར་དུ་སྦྱར་
བའོ།
2.



འབྲི་ལུང་དོན་གྲུབ།
ཟླ་ཡར་ཚེས་བཅུ་གསུམ་ཉིན་ལ། །
རྟགས་ཤར་རླུང་འཁོར་ལོར་བསྡད་ནས། །
ལམ་སྐྱ་མོ་དྲུ་གུ་སྡོག་སྡོག །
རླུང་བསེར་བུ་རྣ་ལམ་བྱང་བྱུང་། །
སྤྲིན་དཀར་པོ་ཐོད་ལ་བཟུང་ནས། །
གངས་དཀར་པོ་མིག་ལམ་ཤར་ཡོང་། །
རྫ་ཨ་ཆེན་ཁེའུ་ནས་བུད་དུས། །
གླིང་ཕ་ས་དལ་བ་ཤོལ་ལེ། །
རྨ་ཡུལ་ལྗོངས་སྨུག་རིས་ལྡེམ་མེ། །
ཆུ་རྨ་ཆུ་དར་སྐུད་འཐེན་འདྲ། །
འབྲོག་རུ་སྡེ་མཚོ་མོ་འཁྱིལ་ལེ། །
ལུག་གཡང་དཀར་སྤྲིན་དཀར་ཆད་ཆད། །
ནོར་གནག་པོ་གྲིབ་མ་འགེབས་འགེབས། །
ཏཁྲ་ཁྱུ་རྫ་རྡོ་སྙིལ་སྙིལ། །
ཕྱི་རྫ་རི་གངས་ཀྱིས་བཟུང་ནས། །
ནང་ལྕང་ལོ་རྒྱས་པའི་ལོ་འདབ། །
3



རྩྭ་འཇག་མ་རླུང་གིས་ལྡེམ་ལྡེམ། །
བྱ་ཁུ་ལོའི་གསུང་སྙན་ལྷང་ལྷང་། །
སྨན་སྤང་སྤོས་དྲི་མ་ཁྱབ་པར། །
རྩྭ་རྩི་ཐོག་འཛོམས་པའི་རི་ཀླུང་། །
ངའི་ཡ་ཁོག་དཀྱིལ་འཁོར་ནང་གི །
བརྗེད་མེད་པའི་སྲོག་ཤིང་གྲུ་བཞི། །
ནང་ཟས་མཛོད་མ་ལོ་ཀུན་བཟང་། །
ལུས་སྐུ་ཕུང་བདེ་བར་ཨེ་འདུག །
རྒྱབ་བྲག་རི་ཕ་ལོ་རྡོ་རྗེ། །
སྐུ་རིན་ཆེན་རིན་ཐང་ཅན་པོ། །
ནང་འབྱུང་ཁམས་བདེ་བར་ཨེ་ཡོད། །
ཕྱི་ཁ་ལས་རླུང་རྟ་ཨེ་དར། །
སེམས་ཁྲ་མོའི་ནང་གི་ཐིག་ལེ། །
ཕྲན་མེ་ཏོག་ལོ་མ་གསར་སྐྱེས། །
ཆུང་ལོ་གསུམ་མེ་ཏོག་འཐུ་རོགས། །
ལོ་ལྔ་ནས་ཀ་ཁ་འདོན་རོགས། །
འབའ་ལུ་གུར་འོ་མ་ལྡད་རོགས། །
ས་ནག་པོའི་གྲོ་མ་བསྐོ་རོགས། །
ལུག་གཡང་དཀར་ཁྱུ་སྣེ་བསྐོར་རོགས། །
འབྲི་ཐུལ་མའི་བེའུ་ལུ་འདོགས་རོགས། །



གཡག་ཡུ་ལུ་ཉིས་འཕོངས་བྱེད་རོགས། །
རྟ་འདོ་བའི་རྟོད་ཁ་སྤོར་རོགས། །
ཡར་ལུང་གི་ལྟ་ཅིག་གཡུ་སྒྲོལ། །
སྡེ་གཅིག་གི་ཁ་ཡ་ན་ཟླ། །
གཟུགས་དྲང་མོ་ཆུ་ཤིང་གསར་སྐྱེས། །
ངོ་དཀར་པོ་བཅོ་ལྔའི་དུང་ཟླ། །
མིག་ཁྲ་ཆུང་ཐོ་རངས་སྐར་ཆེན། །
སྐད་སྙན་མོ་དངུལ་དཀར་དྲིལ་བུ། །
སེམས་བསམ་པ་དར་སྐུད་ཕྲ་མོ། །
ལག་ལས་ཀ་འཕྲུལ་གྱི་འཁོར་ལོ། །
གླུ་གར་རྩེད་མཆོད་པའི་ལྷ་མོ། ། །
རིག་ཡོན་ཏན་འགྲན་ཟླ་ཉུང་བ། །
ལུས་ལང་ཚོ་པད་མའི་ཟེའུ་འབྲུ། །
ཀླུའི་བུ་མོ་མངོན་པར་བྱོན་འདྲ། །
ཚུར་འཁོར་ན་འཇའ་གུར་ཕུབ་འདྲ། །
གཞོན་སྟོང་གི་ཡིད་དབང་འཕྲོག་གི །
ཕར་སོང་ན་རྨ་བྱའི་སྐྱེས་གཟུགས། །
མོ་སྟོང་གི་ཟུར་མིག་འཕེན་ས། །
མཐུན་ཁོ་ཐག་ལྷ་ཅིག་གཡུ་སྒྲོལ། །
འབྲལ་མི་ཕོད་བརྩེ་དུང་ཟབ་མོ། །
5



ལྷད་མེད་ཀྱི་དར་སྐུད་རིང་མོ། །
མདོག་མི་འགྱུར་དངུལ་དཀར་བུམ་པ། །
སེམས་གངས་དཀར་དཀྱིལ་ནས་བསམ་རེས། །
མིག་ཁྲ་ཡག་གཉིས་ཀྱིས་འཚོ་རེས། །
དགུང་ཉ་གང་ཟླ་བའི་འོག་ནས། །
རྩྭ་འཇག་མ་ལྗང་ལོའི་ཁུག་གི ། །
ཤིང་སྤེན་མའི་མེ་ཏོག་ནང་ནས། །
རྒྱབ་ཕྱིང་ལྭ་དཀར་པོའི་ཞབས་ནས།
ཤ་མཆིན་པའི་བར་གྱི་གསང་ཚིག །
རླུང་བསེར་བུ་མིན་པས་མ་ཤེས། །
བྱ་འུག་པ་མིན་པས་མ་རིག །
འབུ་ཨ་རུ་མིན་པས་མི་གསལ། །
མ་གཡུ་སྒྲོལ་ངེད་གཉིས་བཤད་མཚམས། །
དོན་དམ་པའི་ལྕགས་ནག་མདུད་པ། །
སློག་མི་དགོས་ཁ་ཚིག་གཅིག་པོ། །
སེམས་ཁྲ་མོའི་ནང་ན་ཁྲིགས་སེ། །
ཐང་གྲུ་བཞི་སྒོ་བཞིའི་དཀྱིལ་གྱི། །
རྨ་གཡུ་ལོའི་ཁུག་རིང་ནང་ན། །
སྡེ་ཆེན་པོ་ཕྱི་རིམ་ནང་རིམ། །།
འབྲི་ཐུལ་མའི་ངུར་སྒྲ་ལྡིར་རེ། །



ལུག་ཚེར་མོའི་འབའ་སྐད་དིར་རེ། །
རྟ་འདོ་བའི་འཚེར་སྒྲ་སང་ངེ་། །
ང་སྐྱེ་སའི་སྦྲ་རྒན་གྲུ་བཞི། །
སྒོ་ཕྱི་ཁྱིམ་གྲུ་བཞི་སྒར་རེ། །
ཕུགས་བསང་ཁྲི་གྲུ་བཞིའི་སྟེང་ན། །
བསང་དུ་བ་སྔོན་མོ་འཁྱིལ་ལེ། །
སྒོའི་མ་ཎི་ཡིག་དྲུག་དར་ལྕོག །
རླུང་བསེར་བུས་ལྡེམ་ཁ་ཤིག་ཤིག །
ལྷ་སྲུང་མའི་མགོན་སྐྱབས་ལོས་བྱེད། །
ལས་དཀར་པོའི་རྒྱུ་འབྲས་ལོས་བསྲུང་། །
ཁྱི་སྙིང་དཀར་དོམ་བུ་ནག་ཆུང་། །
སྡུན་རྒྱུག་ནས་བསུ་བ་བྱེད་ཀི །
དྲིན་མ་ལོས་རྒྱང་ནས་རིག་སྟེ། །
ཐོག་ཐུ་བ་ལག་ལ་བཟུང་ནས། །
འཚབ་འཚུབ་བེ་རྒྱུག་མ་འདུར་གྱིས། །
ངའི་སྡུན་ལ་བསུ་བར་ཡོང་ཐལ། །
མདང་མཚན་མོའི་རྨི་ལམ་ཡག་སྲོལ། །
བྱ་ཕོ་རོག་གྲོག་ཞིག་སྐྱུག་སྲོལ། །
ཐབ་ཟངས་ཀྱི་འོ་མ་འཕྱུར་སྲོལ། །
བུ་དེ་རིང་ཐོན་ནོ་ལོས་ཤེས། །



ཡིད་དགའ་འཁྱིལ་མིག་ཆུ་ཐར་རེ། །
ངའི་གཅེས་ཕྲུག་བདེ་མོ་ཟེར་གི །
ང་ལོས་བདེ་མ་ལོ་དྲིན་ཅན། །
དྲིན་མ་ལོས་གཅེས་སྙོར་མ་བརྗེད། །
ནུབ་མཚན་མོའི་མིག་ཁ་འཛུམ་དུས། །
བྲང་ནུ་མའི་ཞིམ་མངར་དྲན་སོང་། །
སྔོ་ཚོད་མ་སྡུན་ལ་འཇོག་དུས། ། ་
ཟས་རྩམ་པའི་དྲི་མ་དྲན་སོང་། །
དབྱར་མེ་ཏོག་ས་ལ་སྐྱེས་དུས། །
རང་སྐྱེ་སའི་སྤང་ལྗོངས་དྲན་སོང་། །
སྐྱུར་ཆུ་ཚན་ཧུབ་འཐུང་བྱེད་དུས། །
འབྲི་ཐུལ་མའི་འོ་ཞོ་དྲན་བྱུང་། །
སྡེ་མི་ཚོགས་སྲང་ལམ་འགྲིམ་དུས། །
དྲིན་ཕ་མའི་ཁ་ཏ་མ་བརྗེད། །
མགོ་རྐང་ལག་ལྔ་བོ་འཛོམས་ནས། །
སྐྲ་ནག་པོ་འཇོལ་ལེ་ཤིག་སེ། །
ལུས་འདོམ་གང་སྔོན་ལས་མཐོ་ཡིན། །
མདངས་ཤ་ཁྲག་སྔོན་ལས་དར་ཡིན། །
དྲིན་ཕ་ལོ་སྒོ་ཁ་བུད་ནས། །
གཡས་ལག་པ་ཐོད་པར་བཞག་ནས། །



གཡོན་ཕུ་རུང་ཕྲག་ཁར་འཕངས་ནས། །
གོམ་གསུམ་གྱི་སྡུན་ལ་སྤོས་ནས། །
ངའི་བུ་ལོ་འཚམས་པོར་ཐོན་པ། །
ཁ་བགད་ནས་རྣ་ལ་ཐུག་སོང་། །
ཚེ་འདི་ནས་འདུག་པའི་ལག་རྟེན། །
ཚེ་ཕྱི་མར་འགྲོ་བའི་ཤུལ་འཛིན། །
རེ་བཞག་པའི་བསམ་དོན་འགྲུབ་ན། །
སེམས་དགའ་ནས་སྣང་བ་ལོས་བསོད། །
དྲིན་ཕ་མ་བློ་རྩེ་དཀར་པོ། ། །
དགེ་སློབ་ཀྱི་སེམས་གཞུང་དྲང་མོ། །
གཞུང་རིག་གནས་དོན་ཆེན་ཡིན་པ། །
གླེན་བུ་ཆུང་སེམས་ལ་ལོས་འཆར། །
རིགས་སྣ་ཚོགས་ཡང་དག་ཚན་རིག །
འབད་བརྩོན་པའི་ནུས་ཤུགས་ངས་ཕུལ། །
མཁས་བསླབ་པའི་དུས་ན་ལོས་སྡུག །
བདེ་འདོད་ན་མཁས་པར་མི་ཡོང་། །
ཉིན་ཇ་དང་ཆང་ལ་བརྟེན་ནས། །
ཚེ་མི་ལུས་སྟོང་ཟད་མ་བཏང་། །
མཚན་གླུ་དང་གར་ལ་ཆགས་ནས། །
ཉིན་མཚན་མོ་མགོ་མཇུག་མ་བརྗེས། །
9



སྙིང་མེད་ཀྱི་ཁ་ལབ་འཐེན་ནས། །
དོན་མེད་ཀྱི་བྱ་བ་མ་ལས། །
འབའ་ལུག་གི་བསོག་པ་བལ་རེད། །
འབྲི་ཐུལ་མའི་བསོག་པ་མར་རེད། །
རྟ་འདོ་བའི་བསོག་པ་བང་རེད། །
འབུ་སྦྲང་མའི་བསོག་པ་སྦྲང་རེད། །
ཡུལ་སྤང་ལྗོངས་བསོག་པ་རྩྭ་རེད། །
འབྲོག་རུ་བས་བསོག་པ་ནོར་རེད། །
ང་བུ་ཆུང་བསོག་པའི་ནོར་བུ། །
ལོ་གསུམ་ལ་སྦྱངས་པའི་རིག་གནས། །
མཐར་ཕྱིན་པའི་དཔང་རྟགས་འདི་ཡོད། །
རྒྱུགས་འཕྲོད་པའི་ཨང་གྲངས་འདི་རེད། །
དོན་དམ་པ་རང་ལ་འབྱོར་ཡོད། །
དྲིན་ཕ་མའི་འཚམས་རྟགས་འདི་ཡིན། །
གདན་ཕྱིང་དཀར་གཡུང་དྲུང་སྟེང་ནས། །
ཇ་འཚབ་བུ་འཚུབ་བེ་འཐུངས་ནས། །
སྦྲང་རྩམ་པ་གཡས་སྐོར་བྱས་ནས། །
ཤ་ལོག་ལོག་མིད་པར་མིད་ནས། །
ཚིག་གཅིག་གི་ཞར་དང་ཞོར་ལ། །
སེམས་ཁྲ་མོའི་དཀྱིལ་འཁོར་ནང་ནས། །
10



བཤད་མི་ཐུབ་གསང་གཏམ་གཅིག་པོ། །
དྲིན་ཕ་མ་མི་འདྲི་ཀ་མེད། །
ངའི་རྣམ་ཤེས་ཕྱེ་མ་ལེབ་ཙེ། །
འཁོར་འདུག་སའི་ལྷ་ཅིག་གཡུ་སྒྲོལ། །
དུས་ད་སྐབས་གནས་ས་གང་རེད། །
ལུས་སྐུ་ཁམས་བདེ་མོ་ཨེ་རེད། །
དྲིན་མ་ལོ་འཛུམ་པ་ཤོར་ནས། །
སེམས་ཁྲ་མོ་དགའ་བ་སྐྱེས་སོང་། །
ཁྱིམ་ཕ་ལོས་ཟུར་གྱིས་བལྟས་ནས། །
ལག་མཐེ་བོང་གནམ་ལ་བསྟན་འདུག །
ངེད་མ་ལོའི་སེམས་ན་འདི་ཡོད། །
འདི་ཡན་ལས་བཟང་མོ་མེད་ཀི །
འདབ་ལོ་མ་རླུང་གིས་མ་གཏོར། །
སྙིང་ཟེའུ་འབྲུ་སད་ཀྱིས་མ་ཁྱེར། །
བཅུད་སྦྲང་རྩི་སྦྲང་མས་མ་བཞེས། །
ལྗང་ལོ་མ་སེར་བས་མ་བཅོམ། །
ཕྱི་སྡེ་བའི་མི་ཁ་མ་འཁོར། །
སེམས་གངས་དཀར་དཀྱིལ་གྱི་ཡིད་འཛིན།
དོན་སྒུག་ས་བུ་ལོ་ཁྱོད་རེད། ། ་ ་
དྲིན་ཕ་མའི་རྩིབ་ན་བསྡད་ཡོད། །
11



རང་སྐྱེས་པའི་ཤ་ཁྲག་ཆད་མེད། །
ལྷ་རྗེ་བཙུན་སྒྲོལ་མས་ལོས་བསྲུང་། །
དྲིན་ཕ་ལོས་འོ་ཇ་བཞེས་ནས། །
གཡས་ལག་པས་སྨ་ར་བྱུག་བཞིན། །
གཡོན་ལག་པས་འཕྲེང་བ་བྱིལ་ནས། །
གསུང་དལ་མོ་ཞལ་ནས་འབྱོན་སོང་། །
ནང་ཕ་མའི་སེམས་རྟེན་བུ་ཡིན། །
བུ་བུ་མོའི་སྣང་བ་གཞན་ཡིན། །
བུ་གཞོན་དུས་ཁྱིམ་གཞི་བསྒྲིག་རྒྱུ། །
འདི་འཇིག་རྟེན་སྲིད་པའི་དཔེ་རེད། །
འབྲོག་རི་སྡེ་ཁྲ་ཁྲའི་ནང་ན། །
བློ་ཤེས་རྒྱ་ཅན་གྱི་བུ་མོ། །
ཡག་མོ་སྒོ་འཛོམས་པའི་བཟང་མོ། །
འདི་ཡན་ལས་སྲུ་མོ་མི་དགོས། །
ཤ་ཕུ་ནུའི་ནང་གྲོས་གོར་མོ། །
གཉེན་བྱ་བའི་བཀོད་སྒྲིག་ངས་བྱེད། །
ཁྱིམ་བཟའ་བའི་འདོད་པ་ནང་ལྟར། །
རྒྱུ་ནོམ་པའི་འགྲོ་སོང་སླ་མོ། །
གསེར་སེར་པོའི་རྣ་ལུང་ཆ་གཅིག །
བྱུར་དམར་པོའི་རྣ་ཚར་ཆ་གཅིག །
12



དངུལ་དཀར་པོའི་ལག་གདུབ་ཆ་གཅིག །
གཡུ་སྔོན་པོའི་སོར་གདུབ་ཆ་གཅིག །
ལྷམ་ཕྱིང་མཐིལ་ཡུ་རིང་ཆ་གཅིག །
གོས་ལྗང་ཁྲའི་ཚི་ལེན་ཆ་གཅིག །
ཕྲུག་ཁྲ་ཁྲའི་པང་གདན་ཆ་གཅིག །
ཝ་དམར་པོའི་ཞྭ་མོ་ཙོར་ཅན། །
གོས་འབྲུག་ཚང་ལྭ་བ་སུམ་ཅན། །
དར་གློ་ཁའི་སྐེད་རགས་མདོག་ཅན། །
ཤ་མཚང་ར་ཟུར་གསུམ་སྣེ་ཅན། །
ལྷད་མེད་པའི་ཁ་བཏགས་དཀར་པོ། །
ཕ་ཨ་ཁུའི་ཁ་ཏ་དོན་ཆེན། ། །
དྲིན་ཕ་མའི་སྙིང་གཏམ་ཚིག་གསུམ། །
ལྷ་གཡུ་སྒྲོལ་གཉེན་རྟགས་འདི་སྒྲིགས། །
སང་ཉིན་མོ་བཤད་པར་ཁྱོད་སོང་། །
སྐྱ་གསལ་ལེ་ནམ་ཁ་ལངས་དུས། །
རྟ་གྲོ་སྔོན་ཤེའུ་ཐིག་ཅན་ལ། །
གོས་སྣ་ལྔའི་གཡང་རལ་བཏགས་ནས། །
སྲབ་ཁྲ་མོའི་འོག་ཤལ་བསྒྲོགས་ནས། །
ཕྲུག་ཁྲ་ཁྲའི་སྒ་སྟན་བཏིངས་ནས། །
ཤིང་སྟག་སྐྱའི་རྟ་སྒ་བསྟད་ནས། །
13



གློ་གོང་ཐག་མཉམ་འཐེན་བྱས་ནས། །
གོས་ཕྲུག་ལ་ཤ་ཐག་བྱས་ནས། །
ལུས་འཁོར་གསུམ་རྒྱན་ཆ་བཏགས་ནས། །
ས་ནག་པོ་འདོམ་ལ་འཇལ་ནས། ། །
རྨིག་གོར་མོས་མེ་ཏོག་གཏོར་ནས། །
འགྲོས་གོམ་པ་རི་མོ་འབྲི་འབྲི། །
ཁེའུ་ཆེ་ཆུང་སྔ་བསྒྱུར་ཕྱིར་བསྒྱུར། །
ཆུ་གཙང་བོ་ཐད་གཅོད་ཐུར་གཤག །
ཐང་ཆེ་ཆུང་ཕྱིང་བུ་ལྟེབས་ལྟེབས། །
སྡེ་ཆེ་ཆུང་གཡས་བསྐྱུར་གཡོན་བསྐྱུར། །
གྲོགས་གཡུ་སྒྲོལ་ཡིད་ལ་ཤར་ནས། །
མཚན་རིང་མོ་མིག་ཁ་མ་བཙུམ། །
ལམ་རིང་མོ་འཛད་མཐའ་མེད་པས། །
རྟ་འདོ་ལི་དལ་གི་ངས་བསམས། །
དགུང་ཨ་སྔོན་སྤྲིན་དཀར་ནང་ན། །
རྒོད་ཐང་དཀར་གཉིས་ཀྱིས་གཤོག་བསྒྲིགས། །
དེས་མི་ཚད་ནམ་འཕང་ལྷན་བསྟོད། །
རླུང་སྤུ་གྲིར་ཐུག་ན་སྔོན་ལས། །
མཚོ་གཡས་འཁྱིལ་མེ་ལོང་ཁ་ན། །
བྱ་ངང་བ་གཉིས་ཀྱིས་ཆ་བསྒྲིགས། །
14



དེའི་མི་ཚད་འདམ་རྩྭ་ལྷན་ཟ། །
མཚོ་དར་ཁ་ཆགས་ན་སྔོན་ལས། །
གསེར་དྭངས་ཆུ་ཁུག་རིང་ནང་ན། །
ཉ་གསེར་ལོ་གཉིས་ཀྱིས་མགོ་བསྒྲིགས། །
དེའི་མི་ཚད་གཤོག་འགྱུར་ལྷན་བྱེད། །
ཆུ་གཙང་བོ་སྐམ་ན་སྔོན་ལས། །
སྟོད་རྫ་རི་སྨུག་པོའི་ནང་ན། །
ཤ་ཡུ་མོ་གཉིས་ཀྱིས་གོམ་འགྲོས། །
དེའི་མི་ཚད་རྩི་ཏོག་ལྷན་ཟ། །
རི་གངས་ཀྱིས་བཟུང་ན་སྔོན་ལས། །
ལས་ཐོད་པར་བྲིས་པའི་རི་མོ། །
གྲོགས་གཡུ་སྒྲོལ་ངེད་གཉིས་ཞེ་མཐུན། །
ཚེ་གཅིག་གི་རྐྱ་ཡ་བསྡོང་རོགས། །
ཚེ་རིང་ཐུང་ཡོད་ན་སྔོན་ལས། །
གནས་ཆུ་བཟང་ཆུ་མིག་མགོ་ན། །
མ་བུ་མོ་གསུམ་གྱིས་ཆུ་ལེན། ། ་
བཞུར་དྭངས་གསལ་རྫ་ཆུ་བསིལ་མ། །
རག་སེར་བོའི་ཐོམ་བུས་ཡར་མཆོད། །
རྒྱབ་ཆུ་ཟོ་ཁ་གང་གསུམ་ཁུར། །
འདི་བུ་གསུམ་འཁྲུངས་པའི་རྟེན་འབྲེལ། །
15



བསྒྲིག་མི་དགོས་འགྲིག་པའི་རྟེན་འབྲེལ། །
ལས་མི་དགོས་བསམ་དོན་རང་གྲུབ། །
ས་ཡར་འཁོར་ཡུ་རིའི་རྫ་ན། །
གཡང་དཀར་མོ་ལུག་ཁྱུ་གསུམ་འཁོར། །
གཞོན་དར་མ་གསུམ་གྱིས་རྫི་བྱེད། །།
རྟ་ནོར་ལུག་འཕེལ་བའི་རྟེན་འབྲེལ། །
ཡར་ན་ལུང་གོང་མའི་ནང་གི །
རི་ཡག་པ་མན་ཌལ་མདུན་ན། །
ཐང་བདེ་མོ་མེ་ལོང་དཀྱིལ་ན། །
སྦྲ་གྲུ་བཞིའི་ཁ་ཚབ་ནང་གི ། །
དོ་དུ་ཞགས་གནམ་ལ་ལྗང་ངེ། །
ཕུགས་ཐིག་ནག་རྒྱལ་མཚན་ཁྲ་བོ། །
དགུང་ཉི་མའི་འོད་ན་ཝ་ལེར། །
ལྷ་གཡུ་སྒྲོལ་ཡུལ་བ་གན་རེད། །
སྦྲ་གྲུ་བཞིའི་སྒོ་ཆོན་སྣེ་ནས། །
བཟའ་མགོ་ལུས་འཛོམས་པའི་བསུ་མ། །
རྟ་གྲོ་སྔོན་སྒོ་ཁར་བཏགས་ནས། །
སྦྲ་གྲུ་བཞིའི་ཁྱིམ་ལ་འཛུལ་དུས། །
ཁྱིམ་ཡ་དོའི་བརྩིགས་པའི་སྟེང་ན། །
ལྷ་ཐུགས་རྗེ་ཆེན་པོའི་ཐང་ག །
1
16



མདུན་དངུལ་དཀར་རྐོང་བུའི་ནང་ན། །
སྣུམ་འབྲི་མར་སེར་པོའི་མཆོད་མེ། །
ཤིང་བརྐོས་མའི་འཁོར་སྒམ་ནང་ན། །
ཆོས་མ་ཎི་ཀོ་ཐུམ་ཅན་པོ། །
ལི་དྲིལ་ཆུང་ཏིང་སྒྲ་སིལ་ལེ། །
ཁྲ་ལམ་མེ་གཡས་ལ་རྒྱུན་འཁོར། །
ཐབ་མཁར་ཟངས་བླུགས་མའི་ནང་ན། །
དཀར་ལྡེམ་མེར་འོ་མ་བསྐོལ་མ། །
གཡས་ཐབ་ཀའི་གོ་རའི་ཁ་ན། །
མདོག་དཀར་པོའི་བལ་གདན་གྲུ་བཞི། །
མ་སེམས་དཀར་ཡིད་འཛིན་ལྷ་མོས། །
ཟས་སྣ་ལྔའི་སྡེར་བཤམས་འཇོག་གི །
ཤིང་སྟག་པའི་གཞོང་བའི་ནང་ན། །
ཤ་གཡང་དཀར་ལུག་གི་མཚང་ར། །
སྣོད་ཟངས་དེམ་དམར་པོའི་ནང་ན། །
བཅུད་བདུད་རྩི་འོ་མའི་ཇ་ཆང་། །
མདུན་ཤུག་སྒམ་གྲུ་བཞིའི་ནང་ན། །
འབྲུ་སྦྲང་དཀར་རྩམ་པའི་ཕྱེ་མར། །
ཟས་གྲོ་ཐུད་སྨུག་པོའི་སྟེང་ན། །
ཞིམ་མར་དཀར་རི་མོ་གཡས་འཁྱིལ། །
་
17.



རྟགས་འབྲུག་ཚང་དཀར་ཡོལ་ནང་ན། །
འབྲི་འོ་ཇ་ཁ་ཞག་ལྟེམ་མེ། །
ཁྱིམ་བཟའ་ཚང་འཛོམས་པའི་སྐྱིད་སྐལ། །
ཡང་ལྷ་ཅིག་སྟེར་བའི་ཟས་སྐལ། །
གཉེན་ཨ་ཞང་ཚང་གི་མགྲོན་ཁ། །
དུས་དེ་རིང་བུ་ལོའི་ཟ་སྐལ། །
གྲོགས་གཡུ་སྒྲོལ་རྩིས་འདང་ཅན་མའི། །
སེམས་ཁྲ་མོར་ནམ་ཁ་ལངས་ནས། །
མིག་ཁྲ་མོས་འཛུམ་ཆུང་སྟོན་གི །
བཤད་མི་དགོས་ཁོག་འདང་ལོས་ཤེས། །
ཕ་བསམ་གྲུབ་སྤྱི་སེམས་ཅན་གྱི། །
མཇུག་མ་ལུས་ཁ་ལ་གོ་སྟོན། །
གོང་བླ་མ་གསུམ་ལ་ལུང་ཞུས། །
བར་སྔགས་པ་གསུམ་ལ་རྩིས་བྱས། །
ཞང་མི་རྒན་གསུམ་ལ་གྲོས་བསྡུར། །
ཕ་མ་བུ་གསུམ་གྱིས་ཐག་བཅད། །
རྟ་ཆུང་དུས་གོམ་པ་བསླབས་ནོ། ། །
གཡག་ཆུང་དུས་སྣ་ལོ་བཏུལ་ནོ། །
མོ་གཞོན་དུས་གནས་ལ་འགྲོ་ནོ། །
འདི་སྲིད་པ་ཆགས་པའི་དཔེ་རེད། །
18



མ་བུ་མོའི་རང་སེམས་འཐད་ནོ། །
དྲིན་ཕ་མའི་འདོད་པ་འགྲུབ་ནི། །
ཉིན་དེ་རིང་སྐར་མ་ཡག་ནོ། །
བྱ་དོན་ཆེན་འགྲུབ་པའི་རྟགས་རེད། །
བུ་དོན་གྲུབ་ཁྱེར་བའི་ལག་རྟགས། །
རྒྱུ་ནོམ་པའི་ཆེ་ཆུང་མ་ཡིན། །
བསྒྲིགས་ཡོང་བའི་བུ་མོའི་གཉེན་རྟགས། །
ལེན་དགོས་པ་འཁོར་བའི་འགྲོ་ལུགས། །
རྗེས་གཡུ་སྒྲོལ་རང་གི་འཕྱོར་ཆས། །
གཉེན་བཟའ་ཟླ་འགྲིག་གི་སེམས་རྟེན། །
དུས་དེ་རིང་ཕ་ལོས་ལོས་ལེན། །
མ་ཡིད་འཛིན་ལྷ་མོ་ལོས་འཐད། །
གྱི་ཡོད་ན་གྲི་ཤུབས་ཡག་དགོས། །
རྟ་ཡོད་ན་འདོགས་ཕུར་སྲ་དགོས། །
གྲི་ཤང་ལང་ཀོ་ཡི་ཤུབས་ཅན། །
དངུལ་དཀར་པོའི་པ་ཏྲའི་རྡོ་ལེན། །
བྱུར་དམར་པོའི་ཕྲ་ཞིག་བཞག་ནས། །
ལྕགས་ནག་པོའི་དཔའ་ལུང་ནང་ལ། །
རྒྱན་སྟོང་སྐོར་ཅ་ལའི་ཙོར་ལོ། །
བུ་དོན་གྲུབ་ཐོན་པའི་ལེགས་སྐྱེས། །
19



དཀར་གོར་རེ་དངུལ་གྱི་རྣ་ལུང་། །
གཡུ་དྲུག་དཀར་གྲུ་བཞིའི་ཁྲ་ཅན། །
བཟོ་མགར་བས་བརྡུངས་པའི་ཁེབས་ཅན། །
གཅེས་བུ་མོ་སྟེར་བའི་ལག་རྟགས། །
སྣོག་མེད་པའི་གོས་དར་དཀར་པོ། །
ལྷད་མེད་པའི་ཡང་ཚིག་དོན་གསུམ། །
ལྷ་གཡུ་སྒྲོལ་བཟའ་ཟླ་དོན་གྲུབ། །
གཉེན་ཐག་བཅད་ལྷོད་མེད་མདུད་རྟགས། །
ངའི་བུ་མོ་ལྷ་ཅིག་གཡུ་སྒྲོལ། །
ངའི་མག་པ་འབྲི་ལུང་དོན་གྲུབ། །
གཉེན་བལ་ཐིག་དཀར་པོའི་མདུད་པ། །
བཤིག་མི་ཉན་ཕ་ལོའི་གོ་སྟོན། །
ཆུང་འབྲི་མོར་བཏགས་པའི་རྣ་ཙོར། །
འབོར་མི་ཉན་མ་ལོའི་ཁ་ཏ། །
ཕོ་བཟང་པོ་མོ་ལ་འཁེན་དགོས། །
མོ་བཟང་མོ་ཁྱོ་བོས་སྐྱོར་དགོས། །
ཟས་ཁམ་གང་ཡོད་ན་མཉམ་ཟ། །
གོས་ཁ་གང་ཡོད་ན་མཉམ་གོན། །
མ་ལྷ་ཅིག་གནས་འགྲོའི་རྫོངས་པ། །
ཁྱིམ་འཁོར་བ་འཛིན་པའི་གཞི་མ། །



རྒྱུ་འཁོར་བའི་ནང་གི་བགོས་སྐལ། །
ཁྱིམ་བཟའ་ཚང་ནང་གི་ཟས་སྐལ། །
དྲིན་ཕ་ལོས་གནང་པའི་སྐྱེས་སྐལ། །
དྲིན་མ་ལོས་བྱིན་པའི་སེམས་སྐལ། །
སྙིང་ཉེ་བའི་མིང་བོའི་གཅེས་སྐལ། །
འདུག་སྲུ་མོའི་བགོས་པའི་ནོར་སྐལ། །
གཡས་ཕྱུགས་ཀྱི་རྟ་ར་ནང་ནས། །
གཡང་རྟེན་གྱི་རྒོད་མ་རྐྱང་དམར། །
འདིའི་འཕེལ་ཏོག་ཐོ་རུ་ཐོར་མོ། །
རྒྱུད་ཡང་ཏོག་འགྲོས་དང་གོམ་པ། །
གཡོན་གནག་པོ་འབྲི་རྡང་ནང་ནས། །
འཕེལ་རྟེན་གྱི་འབྲི་མོ་མཁལ་ཁྲ། །
འདིའི་འཕེལ་ཏོག་དགའ་ལུ་དགའ་མོ། །
རྒྱུད་ཡང་ཏོག་མར་དང་ཕྱུར་བ། །
ཕུགས་དཀར་མོ་ལུག་ར་ནང་ནས། །
ཕྱུགས་རྟེན་གྱི་མ་མོ་གྲོ་རིས། ། །
འདིའི་འཕེལ་ཏོག་ལག་ག་ལག་མོ། །
རྒྱུད་ཡང་ཏོག་བལ་དང་ཚ་རུ། །
མཛོ་ཁྱུང་དཀར་སྣ་གཅུ་ལྡན་མ། །
འབྲི་ཐུལ་མ་སྐྱེ་ཆར་སྤྲད་མ། །
21



འབའ་ལག་མོ་རྣ་སྐུད་དྲང་མ། །
རྟ་འདོ་བ་སྒ་ཆས་འགྲིགས་མ། །
ཁྱིམ་ཡ་གྲུའི་ཆོས་སྒམ་ནང་གི །
ཆོས་ཡུམ་ཆེན་དུམ་པ་བཅུ་གཉིས། །
ཁྱིམ་མ་གྲུའི་ཀོ་སྒམ་ནང་གི །
བྱུར་དམར་པོའི་སྐེར་རྒྱན་ཕྲེང་སྐོར། །
བར་ཤིང་སྒམ་གྲུ་བཞིའི་ནང་གི །
མདོག་མི་འགྱུར་བ་སོའི་ལག་གདུབ། །
གོས་འབྲུག་ཚང་ཕྱི་ལཱ་ནང་ལཱ། །
ནང་ཚ་རུ་འཇོལ་ལེའི་ཨ་ལུང་། །
ཕྱི་ཕྱུགས་ཀྱི་གྲོགས་ལྷ་ཁྱོད་འཁོར། །
ནང་བཅུད་ཀྱི་ཟས་ལྷ་ཁྱོད་འཁོར། །
མ་བུ་མོ་གནས་ལ་སྟེར་དུས། །
སྐྲ་རྐང་གསུམ་ལན་བུ་སླས་དུས། །
རྒྱབ་དངུལ་ཏོག་སུམ་རལ་འདོགས་དུས། །
གོས་འཇམ་པོའི་ཚ་རུ་གོན་དུས། །
རྐང་རྡོག་པའི་ཡོབ་ཆེན་གནོན་དུས། །
དྲིན་ཕ་མ་ཁ་ཁ་བྱེད་དུས། །
མིག་ཁྲ་མོ་མཆི་མས་བསྐོར་ནོ། །
སེམས་ཁྲ་མོ་གླེང་བ་ཆེ་ནོ། །



མ་བུ་མོ་ཀུན་གྱི་ལུགས་རེད། །
ཕ་བཟང་རུང་བུ་མོའི་ལས་རེད། །
དྲིན་ཕ་མའི་སྙིང་གཏམ་ཚིག་གསུམ། །
ཡུལ་བཟའ་ཚང་ཀུན་གྱི་རེ་བ། །
ཚིག་གོ་གོ་གཉི་ག་མ་བཤད། །
བཤད་མང་ན་བུ་མོ་ཁ་སྐྱེལ། །
ཟས་རིག་རིག་གཉི་ག་མ་ཟ། །
ཟ་མང་ན་བུ་མོ་ལྟོ་ལད། །
བློ་དྲན་དྲན་གཉི་ག་མ་ལས། །
ལས་མང་ན་བུ་མོ་མགོ་སྟོང་། །
མ་བུ་མོ་འཛོམས་པའི་རྒྱུན་ལྔ། །
ཕྱི་སྡེ་ཁ་ཆོད་པའི་ཁ་ལས། །
ནང་བྱང་སེམས་དར་སྐུད་ལྷད་མེད། །
སྐྱེ་བྱད་གཟུགས་པར་བྲིས་རི་མོ། །
ལུས་རིན་ཆེན་གཡུ་བྱུར་གོས་ཚར། །
བློ་ཐབས་ཤེས་ཤེས་རྒྱའི་འཁོར་ལོ། །
ཁྱིམ་མགོ་ཡོད་ཚང་གི་མགོ་རྟིང་། །
བཟའ་མགོ་འཛོམ་གོ་ཁར་འདུས་དུས། །
གདུས་འོ་ཇ་ཁ་རླངས་ཐུལ་ལེ། །
ཟས་དྲོན་པོ་སྡུན་ན་འགྲིག་གེ །
--
-



གོང་རྒན་རྒོན་ལག་མགོའི་མཆོད་པ། །
ཆུང་བུ་ཕྲུག་མེ་ཏོག་སྙོར་སྐྱོར། །
ནང་རྒན་གཞོན་འཛུམ་པ་དམུལ་ལེ། །
ཕྱིའི་ཉན་ན་ཧབ་ཆ་ཆ་ལེ། །
མ་རང་གི་མི་ཆོས་ཤེས་དགོས། ། །
མདའ་བུ་མོ་འཕངས་སར་ཟུག་དགོས། །
སྐྱིད་ཡོད་ན་མགོ་འཕང་དམའ་དགོས། །
ཁྱིམ་ཕ་མ་བརྩི་བཀུར་ཡོད་དགོས། །
གཉེན་བཟའ་ཟླ་རྩིས་འདང་ཆེ་དགོས། །
ལྷ་སྲུང་མ་མཆོད་པའི་ལྕོགས་དགོས། །
ལམ་སྤྲང་བོ་ཟས་ཀྱིས་ཚིམ་དགོས། །
ནང་ཕུ་ནུའི་སྟེང་ལ་བྱམས་དགོས། །
མགྲོན་ཚུར་ཡོང་ཐང་ནས་བསུ་དགོས། །
རྒྱུད་བུ་ཕྲུག་ཐབས་ཀྱིས་བསྐྱོང་དགོས། །
ཕྱིའི་སྒོ་ཁྱི་ལྟོ་ཡིས་སོས་དགོས། །
གཞི་འཁོར་བའི་ལས་ཀར་རེམ་དགོས། །
ཕྱི་སྡེ་བའི་མི་ཁ་ཆོད་དགོས། །
ནང་འཁོར་བའི་གནས་ལུགས་ཤེས་དགོས། །
ཟས་ཟས་ལན་མེད་ན་འཁུམ་པོ། །
གཏམ་ཁ་ལན་མེད་ན་ལྷུགས་པ། །
24



ཕོ་རི་སྤྱང་འདྲ་བས་འཚོལ་དགོས། །
མོ་ཙི་གུ་འདྲ་བས་གསོག་དགོས། །
ཆུའི་ཐིགས་པ་བསོགས་ན་རྒྱ་མཚོ། །
ནས་འབྲུ་རྡོག་བསོགས་ན་མཛོད་གང་། །
དབྱར་མགོ་མའི་ཡར་ཚེས་བསྡུ་གསུམ། །
རྩི་མི་དགོས་བུ་མོའི་བག་སྐར། །
འབྲི་བུ་ལོ་བསམ་པའི་དོན་གྲུབ། །
སྒྲོལ་བུ་མོ་ཚེ་རིང་ལོ་བརྒྱ། །
གཉེན་སྟོན་གྱི་རྟེན་འབྲེལ་གལ་ཆེ། །
ནང་ཕུ་ནུའི་སྐྱེལ་མ་དཔུང་ཆེ། །
ཕྱི་སྡེ་བའི་མགྲོན་པོ་ཁ་ཆེ། །
དྲིན་ཕ་མའི་སེམས་ན་རྩིས་ཆེ། །
གཉེན་བཟའ་ཟླའི་ཁོག་ན་འདང་ཆེ། །
ཁྱིམ་གཞི་འཛིན་མིང་བོ་སྐལ་ཆེ། །
ཆོས་གཡང་འགུག་བཏོན་ན་བྱིན་ཆེ། །
སྒོ་བསང་ཁྲིའི་སྟེང་ན་དུད་ཆེ། །
མི་བརྒྱ་འཚོགས་སྟོན་མོ་མིང་ཆེ། །
གླུ་གར་རྩེད་ཁྲོམ་པ་འུར་ཆེ། །
དཔོན་ཆེན་པོ་བོས་ན་ཉམས་ཆེ། །
ཆང་བདུད་རྩི་འཐུང་ན་དྲོད་ཆེ། །
༡5



གཏམ་བཤད་པའི་ཨ་ཁུའི་སྐད་ཆེ། །
ཟས་སྣུམ་གྱིས་སྣོན་ན་བཅུད་ཆེ། །
མར་དབུལ་བོར་སྦྱིན་པ་དགེ་ཆེ། །
སྟོབས་འབྱོར་ལྡན་བུ་མོ་གྲགས་ཆེ། །
རྒྱུ་ནོམ་པའི་འགྲོ་སྒོ་དོན་ཆེ། །
བློ་བཀོད་པའི་མ་ཡོང་འགྱོད་ཆེ། །
རྟགས་སྟོན་མོ་གཉི་གར་མིང་ཆེ། །
ཁྱི་ཨ་ལུ་གཉིས་ཀྱི་སྐལ་ཆད། །
སྟོན་ཆེན་པོའི་འགྲོ་ལུགས་འདི་ཡིན། །
བཀོད་སྒྲིག་ནོ་ཕ་ལོ་ངས་བྱེད། །
མང་སྡེ་བའི་རྒན་གཞོན་ཆུང་གསུམ། །
ཁྱིམ་ཕྱི་ནང་མགྲོན་པོའི་ཇ་ཆང་། །
ཟས་ཤ་ཐུད་སྡེར་སྐལ་སྒྲིག་སྲོལ། །
ལྷ་གཡུ་སྒྲོལ་བག་རོགས་འགྲོ་སྲོལ། །
གོས་ཚ་རུའི་ཤོམ་ར་འཇོག་སྲོལ། །
ལག་འཁྱེར་བའི་ཤ་ཞུན་མང་ཉུང་། །
དབྱངས་བླ་འགུག་རྟ་ཡི་ལེན་སྲོལ། །
གཉེན་བསུ་མར་རྟ་ཁ་སྟེར་སྲོལ། །
སྡེ་ན་ཆུང་གླུ་གར་རྩེད་སྲོལ། །
ཆུ་དཀར་ནག་ཁྲུས་ཀྱི་འཁྲུད་སྲོལ། །
26



ནས་གཡུང་དྲུང་རི་མོ་འབྲི་སྲོལ། །
གདན་ཕྱིང་དཀར་བག་མ་འདུག་སྲོལ། །
འཐུང་སྣ་ཞོའི་དཀར་ཡོལ་འཛིན་སྲོལ། །
བཀོད་སྒྲིག་ནོ་མ་ལོ་ཡིད་འཛིན། །
ལྷ་གཡུ་སྒྲོལ་སེམས་ལ་འདི་ཟུངས། །
རྐྱེན་བར་ཆད་མི་ཡོང་སྨོན་ལམ། །
མ་བུ་མོ་འགྲོ་ཁའི་ཡར་ཞུ། །
གས་མེད་པའི་དཀར་ཡོལ་འབྲུག་རིས། །
ལག་གཉིས་གས་ལྷན་དུ་བསྐྱོར་ནས། །
དྲིན་ཕ་མར་འོ་ཇ་གང་འབུལ། །
ངའི་ཡ་ཆུང་འཁོར་ལོ་རྩིབས་བརྒྱད། །
ངའི་མ་ཆུང་པད་མ་འདབ་བརྒྱད། །
སྙིང་ཟེའུ་འབྲུ་དམར་པོའི་ནང་གི །
བཤད་འདོད་པའི་སེམས་ཀྱི་ཐིག་ལེ། །
གཡས་ཕ་ཞང་གད་པ་ཀྱིག་གེ །
གཡོན་མ་ཞང་གྲོ་ལོ་ལྡེམ་མེ། །
གཞི་འཁོར་བ་ཁ་ཞག་འཁྱིལ་ལེ། །
རྒྱུ་ནོར་ལུག་སྒོ་ན་ཁྲིགས་སེ། །
གོང་ཕ་མ་སྐུ་བསོད་ཆེ་བའི། །
བཟའ་མགོ་ལུས་དབང་ཐང་དར་ཡོད། །
་27



འདང་ཆེ་ས་ཁྱིམ་གྱི་བཟའ་ཚང་། །
ལོབས་ཡོད་ས་སྐྱེ་སའི་སྦྲ་གུར། །
ཁྱིམ་ཕ་མ་བཟང་བོའི་བཀའ་དྲིན། །
ང་གཡུ་སྒྲོལ་མེ་ཏོག་བསྙོར་བསྐོར། །
ང་ལོས་སྐྱིད་ཕ་མའི་རྩིབ་རེད། །
ང་ལོས་སྒྲེང་གནས་བྱིན་བུ་མོ། །
གཞོན་བུ་མོ་ཤ་ཁྲག་རྒྱས་དུས། །
ཕྱི་སྡེ་བའི་མིག་ཁ་གང་ནི། །
ནང་ཕ་མའི་རེ་བ་ཆེ་ནི། །
མ་རང་གི་སྣང་བ་མཐོ་ནི། །
རྒས་ཕ་མ་བརྩི་བཀུར་མ་ཐུབ། །
དྲིན་ཕ་མའི་དྲིན་ལན་མ་འཇལ། །
གནས་མི་རྙེད་བུ་མོ་གོ་རྒས། །
རྒྱུད་ཡོད་ན་ཕ་མའི་སེམས་ཁྲལ། །
ནས་འབྲུ་དྲུག་སྨིན་དུས་འབྲེག་རན། །
ལོ་བཅོ་བརྒྱད་བུ་མོ་འགྲོ་རན། །
ཆུང་སྨིན་པའི་ལྷ་མོ་ངོ་དཀར། །
ཕར་བལྟས་ན་བགད་ནས་འཛུམ་སྟོན། །
བར་དྲེད་ཀྱི་ཆུང་མ་ངོ་དམར། །
ཕར་བལྟས་ན་ཁྲོས་ནས་མིག་སྡང་། །
28



མཐར་འཁྱམ་པའི་རྒན་མོ་ཁ་འཁོར། །
ཕར་བལྟས་ན་རྒྱུད་པའི་ཞྭ་འབྱར། །
ཁ་ཚོད་མེད་ཁོལ་མོའི་ནང་གི །
ཚིག་ཚོད་མེད་ཁ་རྫུན་ཅར་རེ། །
རུ་སྡེ་བ་དཀྲུགས་པའི་ལྟས་ངན། །
མ་བུ་མོ་ཀུན་གྱི་ཐ་མ། ། །
གོས་སོ་མ་གོན་ན་མདོག་ཡག །
སྲ་ཡོད་མེད་རྒྱུ་བའི་བཟང་ངན། །
གནས་འགྲོ་ཁའི་བུ་མོ་འུར་ཆེ། །
སྐྱིད་ཡོད་མེད་ཐོད་པའི་ལས་བསགས། །
གནས་ཕྱིར་འཁོར་རྒན་མོ་དྲེད་མ། །
ཐེད་སོང་བའི་ལཱ་ཆད་རྙིང་བ། །
རང་ཁྱིམ་ནས་གནས་ནོ་སྡེ་བཟའ། །
སྒོ་ཕྱི་ལ་འབུད་ནོ་བུ་མོ། །
ཁྱིམ་མི་གཅིག་ཚང་གི་འཁོར་འཛིན། །
ཐབ་ཟངས་པའི་བར་ནས་ཕོ་ཉ། །
ཞག་སུམ་བརྒྱ་དྲུག་བཅུའི་ལས་ཀ །
མ་སྲུ་མོ་འཁོར་ལོ་འཁོར་འཁོར། །
ནང་སྐར་ཆེན་ཁེའུ་ནས་འབུད་དུས། །
འབྲི་ཐུལ་མའི་བཞོ་སྒྲ་ཤག་ཤག །



ཞོགས་ཉི་མའི་ཉི་རྩེ་འཆར་དུས། །
ཆུ་དྭངས་མོའི་ཟོ་ཁ་ལྡེམ་ལྡེམ། །
ཐབ་མེ་ལྕེ་གློག་དམར་འཁྱུག་འཁྱུག །
ཐང་བུད་ཤིང་དེའུ་འབུར་སྤུངས་སྤུངས། །
བལ་འཁེལ་འཐག་ཐག་རན་བཟང་དགོས། །
མར་དཀར་བོའི་བསྣོལ་རྐང་འཕྲོད་དགོས། །
བཟོ་ཁབ་ཚིག་གཡུང་དྲུང་རི་མོ། །
འཁྱོག་མི་ཉན་རི་སྡེའི་ལོས་འཕྱ། །
ལྕགས་ནག་པོའི་ཁྲོ་ཟངས་ནང་ནས། །
ནས་སྔོན་མོ་ལུ་གུ་རྩེན་རྩེན། ། །
རྡོ་སྔོན་མོའི་མཆིག་གུའི་བར་ནས། །
ཕྱེ་རྩམ་པ་ཁངས་སྐྱ་འབབ་འབབ། །
རགས་མི་ཉན་ཁུ་ལོར་མི་ཁམས། །
ཞིབ་མི་ཉན་ཨ་མྱེ་མི་འཕྲོད། །
འཚིག་མི་ཉན་ཨ་ནེས་མི་ཟ། ། །
རྙིང་མི་ཉན་བཟའ་ཚང་མི་དགའ། །
ཁྱིམ་བཟའ་ཚང་ཉལ་ས་དྲོས་ཚེ། །
མཚན་མུན་ནག་ཟླ་བའི་འོག་ནས། །
རྐང་མི་དལ་ཙི་གུ་རྒྱུག་རྒྱུག ། །
ལག་མི་དལ་ཐགས་སྤུན་ལེན་ལེན། །
30



ངར་མི་ཉན་སྲུ་མོ་བཙན་པོ། །
ལྷོད་མི་ཉན་སྲུ་མོ་རུལ་མ། །
བྲེལ་མི་ཉན་སྲུ་མོ་ངར་ཆེ། །
འཇམ་མི་ཉན་སྲུ་མོ་གསང་མེད། །
དལ་མི་ཉན་སྲུ་མོ་འཇབ་ལེ། །
གཉོམ་ཆེ་ན་སྲུ་མོ་མངག་བདེ། །
ཕྱི་སྡེ་བའི་མི་ཁ་ཆོད་དཀའ། །
ནང་ཨ་ནེའི་མིག་ལ་སེག་དཀའ། །
འདི་འཇིག་རྟེན་འཁོར་བའི་ལུགས་རེད། །
ལུགས་མིན་རུང་ཐོད་པའི་ལས་རེད། །
བོད་མགོ་ནག་མི་ཁ་གཉན་པོ། །
ཁ་མི་ཆོད་གནག་མོའི་ཁ་བརྫུན། །
གསུང་དམ་པའི་ཆོས་ཀྱི་དབུ་དཀའ། །
ལས་འཇིག་རྟེན་འཁོར་བའི་མཐའ་དཀའ། །
མ་གནས་འགྲོའི་གཞི་མ་བརྟན་དཀའ། །
རྒྱུ་ལོངས་སྤྱོད་ཟས་ནོར་གསོག་དཀའ། །
ཤ་མི་ཉེ་ཚང་ལ་གཉེན་སྒྲིག །
རང་ཁྱིམ་གྱི་ཕ་མ་སྡེས་བསྐོར། །
འདི་མགོ་ནག་མི་ཡི་དཔེ་རེད། །
དཔེ་མིན་རུང་དུས་སྐབས་མེད་ཀི །
31



ལུས་ཟླ་དགུ་ཞག་བཅུ་ཁུར་ནོ། །
བྲང་ནུ་ཞོ་དྲོན་པོས་གསོས་ནོ། །
ཤ་མཆིན་པའི་རྐང་ལག་བསྲོས་ནོ། །
ཕོ་རྟོགས་ན་འབོད་ས་ཨ་མ། །
ལུས་འཁྱགས་ན་གཅར་ས་ཨ་མ། །
དྲིན་མ་ལོའི་དྲིན་ལས་ཆེ་མེད། །
མཚན་མར་ཉལ་རྨི་ལམ་ནང་ནས། །
དྲིན་མ་ལོའི་ཁ་ངོ་ལོས་དྲན། །
གོས་ཚ་རུ་ནང་གི་སྐྱིད་ནོ། ། ། །
གཡུ་མུ་ཏིག་མགོ་ལུས་བརྒྱན་ནོ། །
ལོ་བཅོ་བརྒྱད་འབུད་ཚེ་བསྙོར་ནོ། །
མགོར་སྐྱིད་སྡུག་ཡོང་ན་ཨ་ཕ། །
རྒྱབ་དྲོད་འཁྱག་ཡོང་ན་ཨ་ཕ། །
དྲིན་ཕ་ལོའི་དྲིན་ལས་ཆེ་མེད། །
ཤ་ཆ་རྒོད་ཐབ་ནས་ཚོས་དུས། །
དྲིན་ཕ་ལོ་ཡིད་ལ་ལོས་དྲན། །
ལག་ལས་ཀའི་ཚེགས་ལེན་བྱས་ནོ། །
ཟས་ཞིམ་པོའི་ཁེར་སྐལ་བཞག་ནོ། །
སེམས་བྱམས་པའི་བུ་མོ་བསྐྱངས་ནོ། །
མ་སྲུ་མོའི་དྲིན་ལས་ཆེ་མེད། །
32



དཔྱིད་རི་རབ་ལྗང་ལྭ་གྱོན་དུས། །
ཟླ་བཞི་བའི་ཁུ་བྱུག་གྲག་དུས། །
འབྲུ་ཆར་བ་སྤྲིན་ལས་མཐོར་དུས། །
འབྲུག་ངར་སྐད་གདངས་ནས་ལྡིར་དུས། །
འབྲི་ཐུལ་མའི་བེའུ་ཆུང་ཁྲིད་དུས། །
རྐྱང་རྒོད་མའི་རྟེའུ་བསྣུན་དུས། །
དབྱར་མེ་ཏོག་སེར་ཆེན་གད་དུས། །
འཇའ་སྣ་ལྔ་མཁའ་ནས་ཤར་དུས། །
སྟོན་ཨ་སྤུ་རླུང་གིས་ཁུར་དུས། །
རྩྭ་འཇག་མའི་རྩི་མགོ་ལྡེམ་དུས། །
དགུན་བ་མོས་ས་གཞི་བཀབ་དུས། །
འབའ་ལག་མོས་ལུ་གུ་ལྡག་དུས། །
མིག་ཁྲ་མོ་ཆུ་ཡིས་ལོས་བསྐོར། ། །
སེམས་ཁྲ་མོ་གཅུ་ལོག་ལོས་བྱེད། །
གཞུང་ལམ་ཆེན་གོམ་པ་སྤོས་དུས། །
འགྲོས་གོམ་པ་དལ་ལྷོད་ལོས་ཤོར། །
ཟས་ཟ་འཐུང་ཞིམ་མངར་ལྡན་དུས། །
ཟ་ཁ་ཕོར་ལག་ནས་ལོས་ལྡེམ། །
སྐད་སྙན་མོའི་སྐྱོ་གླུ་གོ་དུས། །
ཁྱིམ་བཟའ་ཚང་སེམས་ལ་ལོས་འཆར། །
33



རྐྱེན་ན་ཚ་ནམ་ཡོང་ཆ་མེད། །
དྲིན་ཕ་མ་ཡིད་ནས་ཅི་བརྗེད། །
དགུང་ཨ་སྔོན་སྲམ་ནག་ཐུལ་བ། །
དགུང་སྐར་ཚོགས་ཐུལ་བའི་ཐིག་ལེ། །
ཁྲ་འབོག་གེ་གོན་ན་ངས་བསམས། །
དུས་དེ་རིང་ཕ་ལོས་གནང་ཐལ། །
དགུང་ཉི་མ་གསེར་ནག་གའུ། །
འཇའ་འོད་སྐོར་ག་བུའི་གབ་ལུང་། །
ཁྲ་ཀོར་རེ་བཏགས་ན་ངས་བསམ། །
དུས་དེ་རིང་མ་ལོས་གནང་ཐལ། །
ལས་སྐྱིད་སྡུག་བཤད་སའི་སྐྱེས་པ། །
རྒྱབ་བློ་རྩེ་གཏོད་སའི་བདག་པོ། །
འབྲི་དོན་གྲུབ་ཁྱིམ་གྱི་མི་རེད། །
དེའི་ནང་གི་རང་གི་གཉེན་རེད། །
བུ་བུ་མོའི་སྣང་བ་མཐུན་ས། །
གྲོགས་ནང་གི་མཆོག་ཏུ་གྱུར་པ། །
ང་གཡུ་སྒྲོལ་ཚེ་གཅིག་དོན་ཆེན། །
དྲིན་ཕ་མའི་བཙལ་པའི་གནས་ཁྱིམ། །
མ་གཡུ་སྒྲོལ་འདོད་པ་ལོས་ཚིམ། །
དྲིན་ཕ་མའི་ཁ་ལ་ལོས་ཉན། །
34



གཡས་ཨ་ཕ་ལོ་ལོ་བསམ་གྲུབ། །
གཡོན་ཨ་མ་ལོ་ལོ་ལྷ་མོ། །
ཁྱིམ་མིང་བོ་སྲུ་མོ་ལོ་ལོ། །
ང་གཡུ་སྒྲོལ་སྡེ་ཁྱིམ་འགྲིམ་དུས། །
ཕྱི་གླིང་ནས་བལྟ་ནོ་མིང་བོ། །
ནང་ཡུལ་ནས་འབོད་ས་སྲུ་མོ། །
ཞག་ཉིན་མཚན་ཕྲེང་རྟགས་བཞག་ནས། །
དོན་ངོ་མའི་སྒུག་ས་དོན་གྲུབ། །
དྲིན་ཕ་ལོ་ཕྱི་དྲོའི་ཉི་མ། །
འོད་ཡོད་རུང་དྲོད་ཁོམ་མེད་ཀི །
དྲིན་མ་ལོ་སྡོང་རྒན་ན་ཟེགས། །
མདོག་ལྗང་རུང་སྐྱེ་ཁོམ་མེད་ཀི །
བསྐྱུར་མི་ཐུབ་སེམས་ཀྱི་འཛེར་མ། །
དེ་ཡིན་རུང་སྔོན་གྱི་བསགས་པ། །
དྲིན་ཕ་མ་ཞབས་ཕྱི་མ་ཐུབ། །
ཟླ་རེ་ནས་སྐོར་རེ་ངས་རྒྱག །
ཞང་ཨ་ཁུ་ཀུན་ལ་ངས་བཅོལ། །
བྱ་དོན་ཆེན་ཐུགས་ཚེགས་ལོས་ལེན། །
ཁྱིམ་བདག་འཛིན་མིང་བོ་ཁྱོས་ལྟོས། །
རྒྱབ་གོས་འཇམ་རྐང་ལྷམ་དྲོད་དགོས། །
35



ཟས་ཁ་འཛིན་སྲུ་མོ་ཁྱོས་རེམ། །
ཟས་ཞིམ་མངར་ལུས་ལ་འཕྲོད་དགོས། །
ལོ་ཆུང་བའི་སྲིང་མོ་ཁྱོས་བསྐོར། །
ནུབ་ཉལ་སའི་དྲོད་འཁྱག་མཉམ་དགོས། །
ཁྱིམ་བཟའ་ཚང་ཀུན་ལ་ངས་ཞུ། །
ཚིག་ཁ་ཡ་འཇམ་ཤེས་ཡོད་དགོས། །
ཡར་ཞུས་ནོ་བསྐང་ར་མིན་མོད། །
ཞེ་གཉོམ་པའི་ཚིག་རྐང་མ་བདེ། །
གནས་འགྲོ་བའི་ཉི་མ་ཐོན་ཐལ། །
རྟགས་སྟོན་མོའི་མགོ་ནས་བཟུང་ཐལ། །
འཛོམས་གསུམ་ལྡན་འཛོམས་པའི་རྟེན་འབྲེལ། །
ཡག་གསུམ་འཛོམས་ཡག་པའི་རྟེན་འབྲེལ། །
ཞོན་བག་རྟ་དཀར་རིས་དུང་ཕྲུག །
ཆུང་བག་རོགས་མཆོད་པའི་ལྷ་མོ། །
སྐྱེལ་སྐྱེས་མ་མཚོ་ཁའི་མེ་ཏོག །
རྒྱབ་འཕྱོར་ལྭ་ཕྱི་བརྩེགས་ནང་བརྩེགས། །
གོས་སྐེ་རགས་དར་ཚོན་སྣ་ལྔ། །
མགོའི་བག་ཞྭ་ཚ་དཀར་སྣེ་མཛུབ། །
གཡུ་བྱུ་རུའི་རྒྱན་ཆ་ཁྲོབས་སེ། །
ང་གནས་འགྲོ་བུ་མོའི་སྐྱིད་ལ། །
36



སྐེ་བག་རྟགས་ཁ་དར་དཀར་པོ། །
རླུང་བསེར་བུས་གཡས་སྐྱོད་གཡོན་སྐྱོད། །
དེད་རྟ་ནོར་ལུག་གསུམ་སྤུན་ན། །
ཁལ་བག་ཤ་ཁ་དཀར་བཀལ་ན། །
འཛད་མེད་པའི་གྲོ་ཐུད་སྣོད་ན། །
དྲིན་ཕ་མའི་བཀའ་བཀོད་ཞེ་ན། །
ཞང་ཨ་ཁུའི་ལམ་པ་བཀྲ་ཤིས། །
ཁ་དགོད་པའི་རྩེད་རོགས་སྐྱིད་ཐེམས། །
སྐྱེས་བུ་མོའི་མིང་བོ་ལོ་བརྒྱ། །
རོགས་བྱེད་པའི་ཕུ་ནུ་ཁ་དྲོད། །
སྐད་སྙན་མོའི་གླུ་བ་ཚེ་རིང་། །
འདིར་ཡོང་བའི་མགྲོན་པོ་བདེ་མོ། །
ཁྱིམ་བཟའ་ཚང་བསམ་པའི་དོན་གྲུབ། །
ཆུང་ན་ཟླའི་བྱ་བ་ལམ་འགྲོ། །
སེམས་དཀར་པོའི་དྲིན་ཆེན་ཕ་མ། །
ལུས་ནད་མེད་བཞུགས་པའི་སྨོན་ལམ། །
ཞེ་ཆགས་པའི་རང་ཁྱིམ་སྐྱིད་པོ། །
རྒྱུ་ལོངས་སྤྱོད་དར་བའི་སྐྱབས་འཇུག །
མ་གཡུ་སྒྲོལ་འགྲོ་ཁའི་ནན་ཚིག །
དྲིན་ཕ་མ་སྐུ་ལུས་བདེ་མོ། །
37



ན་ལུང་གཡུ་མཚོ།
སྟོད་རི་རྒན་བྲག་རི་མཐོན་པོ། །
སྨུག་སྐྱ་བོའི་ནང་ན་འགྱིང་ཡོད། །
ཁྲ་འཁྱུག་འཁྱུག་དྭངས་གསལ་ཆུ་བོ། །
རྡོ་གྲམ་པའི་ནང་ན་ཤག་ཤག །
ཐང་གཡུལོ་སྔོ་ལྗང་སྟེང་ན། །
མདོག་དཀར་དམར་མེ་ཏོག་སྣ་ཚོགས། །
དགུང་ཉི་མའི་དྲོད་ཁོལ་འོག་ན། །
མདོག་མ་ཉམས་འདབ་མ་ཞིག་གེ །
ན་ཁྲ་རིས་ན་ལུང་གོང་མ། །
རྩྭ་རམ་དཀར་ཇ་ཡུག་ལྡེམ་ལྡེམ། །
སྟེང་དངུལ་མདོག་བསིལ་བ་ཁྲོབས་སེ། །
སྡེ་གསེར་ལྡན་རུ་བའི་དབྱར་ས། །
ཁྲ་ཤིག་གེ་སྐར་མ་ཤར་འདྲ། །
སྦྲ་རོག་རོག་དུ་བ་རྒྱང་ངེ་། །
བུ་བུ་མོའི་ཧབ་ཆ་ཆིལ་ལེ། །
ཡར་བལྟས་ན་ཡིད་སེམས་སྐྱོ་གི །
38



，
རྟ་ནོར་ལུག་གནམ་གྱི་སྐར་མ། །
ལུག་གཡང་དཀར་འབའ་སྒྲ་འཁྱིལ་ལེ། །
འབྲི་བེའུ་ཆུང་ངུར་སྐད་ལྡིར་ལྡིར། །
རྟ་རྒོད་མའི་འཚེར་སྐད་ལྷང་ལྷང་། །
བྱེའུ་ཅོ་གའི་དྲུག་འགྱུར་ཀྱུ་རེ། །
མིག་མཐོང་བའི་དངན་པ་ཤོར་གི །
བྱ་ཁུ་ལོའི་གསུང་སྙན་གོ་ན། །
དབང་མེད་ལ་མིག་ཆུ་བཞུར་གི ། །
རི་མཐོན་པོའི་ཤིང་རིགས་སྣ་ཚོགས། །
ལྷན་གཅིག་ཏུ་འཁོར་ས་ཉི་འོད། །
དབྱིབས་མི་འདྲའི་མེ་ཏོག་སྣ་ཚོགས། །
མདོག་མི་གཅིག་སྐྱེ་ས་ས་གཞི། །
རྟ་ནོར་ལུག་ཕུད་ཁུངས་ཁ་ཁ། །
ལྷན་གཅིག་ཏུ་འཁོར་ས་རྩྭ་ཐང་། །
མི་སྐྱ་སེར་འཚོ་ལུགས་ཁ་ཁ། ། །
ལྷན་གཅིག་ཏུ་འཁོར་ས་ཕ་ཡུལ། །
སྲང་ཁྲ་མོའི་མི་ཚོགས་བརྒྱ་སྟོང་། །
ལྷན་གཅིག་ཏུ་འདུས་ས་ཁྲོམ་ཆེན། །
ཁྱིམ་དུ་བ་ཡོང་ཁུངས་ཁ་ཁ། ། །
ལྷན་གཅིག་ཏུ་ཡལ་ས་ནམ་མཁའ། །
39



གཡུ་བྱུ་རུའི་ཁ་དོག་དཀར་དམར། །
ལྷན་གཅིག་ཏུ་རྒྱུན་ཐག་སྐུད་པ། །
གཞོན་ཕོ་མོའི་སྐྱེ་ཁུངས་ཁ་ཁ། །
ལྷན་གཅིག་ཏུ་བསྡུས་མཁོན་སྣང་བ། །
ནོར་གནག་པོའི་འབྲི་རྡང་ནང་ནས། །
སར་ཙོག་ནས་འབྲི་མོ་བཞོ་དུས། །
ལྷ་སྒྲོལ་མ་གསོལ་བ་བཏབ་ནས། །
མ་རང་གི་ཚེ་དོན་བཅོལ་ཡོད། །
ཕྱི་སྡེ་བའི་ཁ་ན་འུར་ནོ། །
ནང་ན་ཟླའི་མིག་ཁ་གང་ནོ། །
གཞོན་ན་ཟླའི་ནང་གི་གཅིག་བསལ། །
ཞོན་རྟ་བརྒྱའི་ནང་གི་གཅིག་ཉོས། །
མ་རང་གི་བློ་ལ་བབས་ནོ། །
དོན་དམ་པའི་སྣང་བ་མཐུན་ནོ། །
སེམས་གངས་དཀར་དཀྱིལ་གྱི་དགའ་རོགས། །
བརྗེད་མི་ཐུབ་གསེར་ལྡན་བྱམས་ཁོ། །
སེམས་དཀར་པོ་དར་དཀར་མདུད་པ། །
ལུས་ཤ་སྟོབས་ཐང་ཕྲུག་གསར་སྐྱེས། །
ལག་ལས་ཀ་སྐྱེས་པོའི་ཡང་མཆོག །
རྒྱུ་མེད་ནོ་བསྐང་ར་ཅིར་ཡོད། །
རུ0



ངའི་ཁྱིམ་ན་ཡོད་ན་རྒྱུ་རེད། །
དྲིན་ཕ་མར་ཡོད་ན་དབང་རེད། །
ཕྱུགས་ནོར་ལུག་ལྷས་ལ་མ་ཆུད། །
སྡེ་ཕྱི་ནང་ས་བཅོལ་རྡོ་བཅོལ། །
དྲིན་ཕ་ལོ་ཡ་གྲལ་དབང་ཅན། །
གཞི་འཁོར་བ་ཡར་འཇོག་མར་འཇོག །
དྲིན་མ་ལོ་མ་གྲལ་དབང་ཅན། །
ནང་ནོམ་པ་ཡར་བསོག་མར་གསོག །
དཀར་འོ་ཐིགས་ས་ལ་མི་འཕོ། །
དམར་ཁྲག་ཐིགས་ཐང་ལ་མི་གཏོར། །
རྟ་རྒོད་མ་སྒོ་ནས་འབོར་གི །
བསོགས་འབྲུ་རིགས་སྣོད་ནས་རུལ་གི །
གོན་རྒྱབ་རྐང་ཐེད་པོའི་སྟེང་ན། །
བཙེམ་ལྷན་པ་ནམ་མཁའི་སྐར་ཚོགས། །
མགྲོན་ཡོང་ན་ཟས་ཀྱིས་མི་བསུ། །
བསྐྱིས་བུ་ལོན་ཕྱིར་ལ་མི་ལོན། །
མེད་མུག་གེའི་སྣང་བ་སྐྱེས་ནས། །
ཁའི་ཁ་ཚེགས་ཚིག་ལ་འཛད་མེད། །
སྙིང་དམར་པོ་དར་ལྕོག་ལྡེབ་ལྡེབ། །
ལུས་རྐང་ལག་ཀུམ་ནས་ལོ་རྒས། །
41



མིག་ཁྲ་མོས་བལྟས་ན་སྡུག་གི ། །
མགོ་རྣ་བས་གོ་ན་སུན་གི །
སེམས་དཀར་པོས་བསམས་ན་འགྱོད་ཀི །
ཁས་བཤད་ན་མིག་ཆུ་བཞུར་གི །
ངའི་རང་ཁྱིམ་གྲུ་བཞི་སྒར་རེད། །
དྲིན་ཕ་མ་རྫ་མགོའི་བ་མོ། །
རྒྱུ་བསོགས་པ་བརྒྱ་སྡེས་འུར་གི །
ཁྱིམ་སྐྱོང་གི་མི་ཞིག་ལོས་དགོས། །
རྟ་ནོར་ལུག་ལྷས་ན་འཁོར་གི ། །
སྒོ་ཕྱི་ནང་ལས་ཚེགས་ལྗིད་ཀི ། །
ང་བུ་མོར་ལུས་ཤེད་གཉོམ་གི །
བདག་སྐྱོང་བསྐོར་མི་ཞིག་ལོས་དགོས། །
ང་ད་ལོ་མོ་ལོ་ཉེར་ལྔ། །
དྲིན་ཕ་ལོའི་ཐུགས་ལ་ལོས་འཆར། །
དྲིན་མ་ལོས་སེམས་ཀྱིས་ལོས་ཤེས། །
འདུག་རྐྱ་ཡ་སྡོངས་རོགས་ལོས་དགོས། །
ཁྱིམ་བཟའ་ཚང་རི་མགོའི་བ་ཁ། །
རྒྱུ་མི་རྟགས་རྩྭ་མགོའི་བསིལ་བ། །
དགྲ་འཆི་བདག་འབོད་པ་ཐོན་ན། །
ལས་མ་འགྲུབ་ནི་བོ་གང་རེད། །
42



ང་ལོས་སྐྱིད་ཕ་མའི་རྩིབ་རེད། །
ང་ལོས་སྨེང་རྐྱ་ཡང་མེད། །
སེམས་ཁྲ་མོ་རྟ་རྒོད་མཐུར་མེད། །
ཤོར་འདུག་ས་བྱམས་ཁོའི་ཕྱོགས་རེད། །
ང་ན་ལུང་གཡུ་མཚོའི་ལོ་རྒྱུས། །
བཤད་བཏང་རུང་འགྱོད་པ་མི་སྐྱེས། །
རང་མཐུན་གི་གྲོགས་དེ་ལོས་དགོས། །
སེམས་མཐུན་ན་འགྱོད་པ་ང་མེད། །
མལ་ཉལ་ན་སེམས་ཀྱིས་མི་འབོར། །
གཉིད་རྨི་ལམ་ངོགས་ནས་ཐུག་གི །
ཆུ་གཙང་བོ་ཐོམ་བུས་འཆུ་དུས། །
ལུས་ཁ་ངོ་ཡིད་ལ་འཆར་གི ། །
ཡར་ལངས་ན་རེ་བ་འཇོག་ས། །
ལམ་སྐྱ་མོ་མིག་གི་འཚོ་གི །
རྫ་མཐོན་པོའི་མགོ་ལ་འབུད་དུས། །
ཁ་འཁོར་ཕྱོགས་གསེར་ལྡན་ཕྱོགས་རེད། །
ཟས་ཟ་དུས་འཐུང་དུས་དྲན་ན། །
ཟས་དཀར་ཡོལ་ལག་ནས་ཤོར་གི །
ལམ་འགྲོ་དུས་འདུག་དུས་དྲན་ན། །
འགྲོ་གོམ་པ་དལ་ལྷོད་ཤོར་གི །
43



ཆུང་ན་ཟླའི་ཧབ་ཆ་རྒྱག་དུས། །
ངོ་ཡ་ཐོད་གཉེར་རྒྱུ་ང་མེད། །
དོན་དམ་པས་ཞིབ་འདང་བརྒྱབ་ན། །
དྲན་འདུག་གི་གསེར་ལྡན་བྱམས་ཁོ། །
ལུས་རང་འདོམས་གང་བོ་འཁེན་ས། །
དྲིན་ཕ་མའི་ཚུན་གྱི་མི་རེད། །
རོགས་དགའ་ལོ་ཚང་གི་སྒོ་ཁའི། །
ཁྱི་རྒྱ་ལི་རིག་ན་དགའ་གི །
སྐྱེ་ཕོ་གསར་ཞིག་གི་འདོད་པ། །
དམན་མོ་གསར་ཞིག་གི་རེ་བ། །
མཚན་མུན་ནག་ནང་གི་ལས་ཀ །
གསང་ཆེ་དགོས་བརྒྱ་སྡེས་ལོས་ཤེས། །
སྡེ་ཁྲ་ཁྲའི་ནང་གི་ལྐོག་ཐུག །
ཤིང་སྤེན་མའི་གསེང་ནས་སླར་ཐུག །
རྩྭ་འཇག་མའི་གསེང་ནས་ཡང་ཐུག །
རྒྱབ་ཕྱིང་དཀར་འོག་ནས་ཤ་ཐུག །
མང་མི་ཚོགས་ནང་ནས་མིག་ཐུག །
ཞག་ཉིན་མཚན་མེད་པར་སེམས་ཐུག །
སྐྱེ་སྔོན་མར་བཞག་པའི་བུ་ལོན། །
ཚེ་འཇིག་རྟེན་འདི་ཡི་ལས་དབང་། །
44



མགོ་རིལ་བོ་གྲིབ་ཁུག་འཛིན་རེས། །
དགུང་སྐར་མ་མིག་གིས་རྩི་རེས། །
གོས་ཕྱིང་ལུ་རྒྱབ་ནས་བསུམ་རེས། །
ཁ་བགད་ནས་གུ་རེ་རྩེད་རེས། །
ཤིང་སྤེན་མའི་མེ་ཏོག་སྣོམ་རེས། །
སེམས་གསང་ཚིག་ཁ་ཁོག་རྟོལ་རེས། །
ཞག་རིང་བོར་གཏམ་གྱིས་ཕུད་རེས། །
གཞི་འཁོར་བར་ཚད་ཐིག་འཐེན་རེས། །
མགོ་རྐང་ལག་ཤ་དྲོད་སྦྱར་རེས། ། །
རྒྱུད་བུ་ཕྲུག་བསྙོར་ལུགས་བཤད་རེས། །
ཕྱི་མིག་གིས་འཚོས་ནས་མི་ཚར། ། །
ནང་གསང་ཚིག་བཤད་ནས་མི་རྫོགས། །
ཁྲ་ལམ་མེར་སྐར་ཚོགས་ཡལ་སོང་། །
སྐྱ་གསལ་ལེ་ནམ་མཁའ་ལངས་སོང་། །
ལས་ཐོད་པའི་སྔོན་ལས་ལོས་ཡིན། །
ཆུང་ན་ཟླའི་རྩེ་ལུགས་ལོས་ཡིན། །
འགལ་མི་ཐུབ་ཚིག་གཅིག་བཤད་ནོ། །
བཟློག་མི་ཉན་མནའ་ཚིག་ཐོན་ཡོད། །
སྲོག་ཤོར་རུང་འགལ་བ་མི་ཐུབ། །
མགོར་སྐྱིད་སྡུག་ཡོང་ན་སྔོན་ལས། །



ཁྱིམ་ཕ་མའི་ཐུགས་ལ་ཨེ་འབབ། །
མ་རང་གི་བསམ་དོན་ཨེ་འགྲུབ། །
ལྷ་རྗེ་མཙུན་སྒྲོལ་མ་ཁྱོད་མཁྱེན། །
ཚེ་རིང་ཐུང་མེད་པའི་སྐྱབས་འཇུག །
དྲིན་ཕ་མ་གཉིས་ལ་གྲོས་བྱོས། །
ཆུང་ན་ཟླའི་རིགས་ལ་བློ་དྲིས། །
དྲིན་ཕ་ལོས་ཚིག་ལན་མི་འདེབས། །
དྲིན་མ་ལོས་ངོ་ལན་མི་སྟེར། ། ་
ལོ་གསུམ་ལ་བསྒུགས་པའི་ཐ་མ། །
དྲིན་ཕ་མ་འཐད་པ་མི་ཡོང་། །
བཟང་ཁ་ཚིག་ཁ་ན་མེད་ཀི །
གཏམ་རྒྱུ་འབྲས་ནང་ན་མེད་ཀི །
ཕྱུག་གཏི་ཐུག་ཚིག་གི་ཐ་མ། །
དྲིན་ཕ་མའི་ཚིག་ལན་གཅིག་པོ། །
ཚིག་བརྒྱ་བརྒྱ་བཤད་ཀི་གཞི་མ། །
སྒ་ལྷུ་བཞི་འཛེར་བའི་རྒྱུན་ཐག །
ཡག་འདོད་ན་ཕྱུག་པོའི་མནའ་མ། །
སྐྱིད་འདོད་ན་རྒན་པོའི་ཆུང་མ། །
སྡུག་འདོད་ན་སྤྲང་བོའི་རྗེས་འདེད། །
རྒྱུ་ཡོད་ན་མི་ལ་ཁྱད་མེད། །
46



ཁྱིམ་རྒྱུ་མེད་ཚང་ལ་མི་སྟེར། །
མི་ཡོང་ན་རང་རྒྱུ་ཚར་འགྲོ། །
མགྲོན་ཡོང་ན་ཁྱིམ་ཟས་དཀོན་འགྲོ། །
རིན་མེད་ན་བུ་མོ་མི་སྟེར། །
མི་རྒྱུ་མེད་མག་པ་མི་འཇོག །
ལོ་རྒས་གཞོན་གཉིས་ལ་ཁྱད་མེད། །
མི་བཟང་ངན་གཉིས་ལ་ཁྱད་མེད། །
གཏམ་ཤེས་རྒྱ་ཟེར་ནོ་སྟོང་བ། །
དངུལ་སྲང་ལ་ཚད་ན་ངོ་མ། །
བུ་དཔའ་བོ་ཟེར་ནོ་སྟོང་བ། ། །
འབྲི་རྡང་ལ་བཏགས་ན་ངོ་མ། །
སེམས་མཐུན་པ་ཟེར་ནོ་སྟོང་བ། །
གོས་ཚ་རུས་བཏུམས་ན་ངོ་མ། ། །
ཕྱུགས་མེད་ན་ལྷས་ར་སྟོང་བ། །
ལུག་གཡང་དཀར་འབའ་སྒྲ་ངོ་མ། །
སྐེ་གཡུ་བྱུར་མེད་ན་སྟོང་བ། ། །
ལཱ་སྲམ་གྱིས་བརྒྱན་ན་ངོ་མ། །
བསོགས་མེད་ན་འཁོར་བ་སྟོང་བ། །
འབྲུ་སྣོད་ལ་བླུགས་ན་ངོ་མ། །
རྒྱབ་དངུལ་ཆ་མེད་ན་སྟོང་བ། །
47 །



ཕྲུག་འདོམ་ལ་གཞལ་ན་ངོ་མ། །
བློ་བཀོད་པ་ཟེར་ནོ་སྟོང་བ། །
ལྷས་ཕྱུགས་ཟོག་བསྐོར་ན་ངོ་མ། །
རིག་ཡོན་ཏན་ཟེར་ནོ་སྟོང་བ། ། །
མཁར་ཁང་བ་ཕུབ་ན་ངོ་མ། །
འབྲུག་ངར་སྐད་ཆེ་ནོ་སྟོང་བ། །
ཆར་བསིལ་མ་བབས་ན་ངོ་མ། །
ཞིང་ས་ཚིགས་ཐེམ་ཁ་སྟོང་བ། །
ལོ་འབྲུ་དྲུག་སྐྱེས་ན་ངོ་མ། །
བློ་རང་དྲན་ཟེར་ནོ་སྟོང་བ། །
ཁྱིམ་ཕ་མས་ཐག་བཅད་ངོ་མ། །
དྲིན་ཕ་མའི་བཀའ་ཚིག་གཉེན་པོ། །
ཚིག་བཤད་ནོ་ཐོག་གི་བཙན་རེད། །
ལོ་འབྲས་བུ་བསེར་བའི་བཅོམ་བཅོམ། །
རྡོ་དབྱུག་པས་སྐོར་འདེད་བྱེད་ཀི །
རྣས་ཉན་ན་མིག་ཆུ་འཐོར་གི །
འདང་བརྒྱབ་ན་ཡིད་པ་སྨྲེང་གི ། །
སེམས་ཡ་ཁོག་བཙངས་ནས་གས་ཐ། །
ང་བུ་མོའི་སྡུག་བསྔལ་སུས་ཤེས། །
དོན་ཅི་བྱུང་སྔོན་གྱི་ལས་དབང་། །
48



ཆུང་ན་ཟླ་ཁྱིམ་གྱི་འདུག་རོགས། །
མ་འཁོར་སའི་བཟའ་ཟླ་མེད་ཀི །
རྟ་འདོ་བ་ལམ་གྱི་འགྲོ་རོགས། །
རྟ་འདོག་སའི་རྟ་ཕུར་མེད་ཀི ། །
ནགས་རྒྱ་རྫོང་གཡུལོའི་གསེང་ན། །
བྱེའུ་འཇོལ་མོ་མཉམ་གྲོགས་མཉམ་འཕུར། །
ཤིང་ཡལ་གའི་བར་ནས་གཞི་བཟུང་། །
ཤིང་སྣ་ལོ་བརྩིགས་ནས་ཚང་བཅོས། །
བྱ་མོ་བྱས་ཚང་ནས་བྱིའུ་རུམ། །
བྱ་ཕོ་བྱ་འཕུར་ནས་ཁ་གསོས། །
བྱ་ཡིན་རུང་ཆ་ཡ་བསྒྲིགས་ཀི །
ཚང་གཅིག་ནས་གྲག་རོགས་དགོས་ཀི །
ནགས་རྒྱ་རྫོང་མི་ཁ་ཅིར་ཡོད། །
ཤིང་གསོམ་དཀར་འཐད་པ་ལོས་ཡོང་། །
དཔེ་གན་བཞིན་འཇིག་རྟེན་འཁོར་བ། །
གཞི་འཁོར་བ་བཅོས་ན་ལན་མེད། །
མཐོ་རི་རྒྱལ་བྲག་རིའི་རྩེ་ན། །
རྒོད་ཐང་དཀར་ནམ་འཕང་མཉམ་བསྟོད། །
བྲག་དམར་བོའི་དཀྱིལ་ནས་གཞི་བཟུང་། །
ཤིང་ཁ་ཡིས་བསྐྱེལ་ནས་ཚང་བཅོས། །



བྱ་མོ་བྱས་ཚང་ནས་བྱིའུ་བསྐྱོང༌། །
བྱ་ཕོ་བྱ་འཕུར་ནས་ཟས་འཚོལ། །
ཤ་ཁ་ཡིས་བཅད་ནས་བྱིའུ་གསོས། །
བྱ་ཡིན་རུང་འཕུར་ཡ་བསྒྲིགས་གི །
མཐོ་རི་རྒྱལ་མི་ཁ་ཅིར་ཡོད། །
བྲག་དམར་བོ་འཐད་པ་ལོས་ཡོང༌། །
དཔེ་གན་བཞིན་མགོ་ནག་མི་ལ། །
ཁྱིམ་བཟའ་ཟླ་བཙལ་ན་ལན་མེད། །
གཡང་མཐོན་པོ་གད་པའི་ངོས་ན། །
བྱ་ཁ་ལ་ཡུག་གིས་གཞི་བཟུང་། །
འདམ་རྭ་མཆུས་བསྐྱེལ་ནས་ཚང་བརྩིགས། །
ཆུ་ཁ་ཡིས་བསྐྱེལ་ནས་འདམ་སྦྱར། །
ནུབ་ཉལ་དུས་བྱ་ཚང་གཅིག་རེད། །
ཁྲ་འུག་པ་ཐོན་ན་མཉམ་གྲག །
བྱ་ཆུང་རུང་ཕོ་མོ་གཉིས་བསྒྲིགས། །
འབུ་གནམ་ནས་བཟུང་ནས་བྱིའུ་གསོས། །
གཡང་མཐོན་པོར་མི་ཁ་ཅིར་ཡོད། །
ས་གད་པ་འཐད་པ་ལོས་ཡོང༌། །
དཔེ་གན་བཞིན་བུ་དང་བུ་མོ། །
ཁྱིམ་གནས་རོགས་བཙལ་ན་ལན་མེད། །



སྡེ་ཁྲ་ཁྲའི་ཤོག་མང་ནང་གི །
གཞོན་ཕོ་མོས་རང་བློར་དྲན་ནས། །
རང་སྣང་མཐུན་རོགས་ཤིག་བཙལ་ནས། །
གཞི་འཁོར་བའི་ཁྱིམ་ཚང་འཛུགས་ཀི །
ཕོ་བཟང་བོས་ཕྱི་དོན་ལས་ནས། །
མོ་བཟང་མོས་ནང་ཁྱིམ་རེམ་ན། །
ཕོ་འཁོར་སའི་ཆུང་མ་ལོས་དགོས། །
མོ་ཁེན་སའི་སྐྱེས་པ་ལོས་མཁོ། །
ཤ་དམར་བོའི་སེམས་ཀྱིས་གཅེས་ནས། །
བུ་བེའུ་ཕྲུག་སེམས་གྱིས་བསྐྱངས་ན། །
ཁྱིམ་ཕ་མ་ལོ་ན་རྒས་དུས། །
བཟའ་མགོ་འཛོམས་ཕ་མའི་སྐྱིད་ཡིན། །
སྡེ་ཆེན་པོར་མི་ཁ་ཅིར་ཡོད། །
ཁྱིམ་ཕ་མ་འཐད་པ་ལོས་ཡོང་། །
དཔེ་གན་བཞིན་བུ་མོ་གཡུ་མཚོས། །
གྲོགས་ན་ཟླ་བཙལ་ན་ལན་མེད། །
མ་ང་ཡི་སྙིང་གི་ཐིག་ལེ། །
ལས་ཐོད་པར་བྲིས་པའི་རི་མོ། །
འགལ་མི་ཐུབ་འདང་ཅན་བྱམས་ཁོ། །
རྒྱུ་ཡོད་མེད་སྔོན་གྱི་ལས་དབང་། །
S1



ལས་མ་བསམ་ནི་བོ་བསགས་ཀི །
དྲིན་ཕ་མར་འཐད་པ་མི་ཡོང་། །
ཕྱི་རྫ་རི་སྨུག་པས་བཏུམས་ཀི ། །
ནང་སེམས་ནས་ཁོ་ཐག་ཆད་ཀི །།
ཚིག་ནག་པོ་ཅིར་བཤད་ཕ་མ། །
སྒོར་འབུད་ནོ་ལས་ངན་བུ་མོ། །
འགལ་དགོས་ནོ་ཐོད་པའི་ལས་དབང་། །
ལས་མིན་རུང་རང་དབང་མེད་ཀི །
སྙིང་དཀྱིལ་གི་བྱམས་ཁོ་ལོ་ལོ། །
ང་གཡུ་མཚོ་མེ་ཏོག་སྣ་ལྔ། །
དྲི་ཞིམ་མངར་སྦྲང་མ་རང་འཁོར། །
བཅུད་ལེན་ནོ་གསེར་སྦྲང་ཁྱོད་ཡིན། །
འདང་ཆེ་བའི་བྱམས་ཁོ་ལོ་ལོ། །
ང་གཡུ་མཚོ་དར་གྱི་ལང་ཚོ། །
མདང་དཀར་དམར་སྨིན་པའི་ཨ་མྲ། །
མདུན་འཇོག་ས་དགའ་ལོ་ཁྱོད་ཡིན། །
སེམས་མཐུན་པའི་བྱམས་ཁོ་ལོ་ལོ། །
ལུས་འདོམ་གང་འཁེན་ས་ཁྱོད་ཡིན། །
སེམས་གསང་ཚིག་བཤད་ས་ཁྱོད་ཡིན། །
ལས་སྐྱིད་སྡུག་བཅོལ་ས་ཁྱོད་ཡིན། །



མགོར་ལྟོགས་སྐོམ་ཡོང་ན་སྔོན་ལས། །
ཚེ་རིང་ཐུང་ཡོད་ན་སྔོན་ལས། །
གཏམ་མི་ཁ་ཡོད་ན་སྔོན་ལས། །
དྲིན་ཕ་མ་བསྐྱུར་དགོས་སྔོན་ལས། །
ཆུ་གཙང་བོ་བཞུར་ནས་ཤུལ་ན། །
རྡོ་གྲམ་པ་རིག་རྒྱུ་ལོས་ཡོད། །
ལག་ལས་ཀ་འབད་པའི་མཐའ་ན། །
རྒྱུ་ནོམ་པའི་བསོགས་པ་ལོས་ཡོད། །
ཁྱིམ་འཁོར་བ་བསྐྱངས་པའི་མཐའ་ན། །
བུ་བུ་མོས་གཡས་གཡོན་ལོས་བསྐོར། །
ངས་བློ་གཅིག་ལྕགས་ནག་མདུད་པ། །
ཚིག་གཅིག་བཤད་མི་ཚེ་གང་ཡིན། །
རྩིས་ཆེ་གི་ཕ་མའི་ཁ་ན། །
དོན་ནང་ཚགས་ཡོང་གི་ཚིག་མེད། །
ང་གཡུ་མཚོའི་ལས་དབང་བཅོལ་ས། །
ཁྱོད་འདང་ཅན་བྱམས་ཁོ་ལོ་ལོ། །
རོགས་བྱམས་ཁོས་བཤད་པའི་ཚིག་ལན། །
འདང་ཆེ་བའི་གཡུ་མཚོ་ལོ་ལོ། །
ཁྱིམ་ཕ་མར་དགོས་ནོ་བུ་ཕྲུག །
བུ་བུ་མོར་དགོས་ནོ་ཕ་མ། །
，
53



，
ཤ་འཆད་པའི་ཕ་མའི་བུ་ཕྲུག །
ཆུང་བསྙོར་ནོ་ཕ་མའི་དྲིན་རེད། །
རྒྱུད་བུ་ཕྲུག་དར་ལ་བབས་དུས། །
ལོ་རྒས་པའི་ཕ་མ་ལོས་བསྐོར། །
བུ་བུ་མོའི་ཚེ་གཅིག་དོན་ཆེན། །
དོན་ཐེངས་གཅིག་འཆུག་ན་ཚེ་གཅིག །
ཕྱི་སྡེ་བའི་མི་ཁ་ཆེ་རུང་། །
དོན་འགྲུབ་པའི་ཚིག་གཅིག་ལོས་གླེང་། །
ང་བྱམས་ཁོ་བུ་ལོ་རྒྱུ་མེད། །
རྒྱུ་འཁོར་བ་བསམ་ནི་ངས་མིན། །
འདུག་མག་པས་སྒོ་རྡུང་མི་བྱེད། །
ཤ་རུས་པའི་ནང་ན་རྐང་ཡོད། །
མི་འཚམས་ན་འཁོར་བ་ལོས་ཟིན། །
དྲིན་ཕ་མས་མཐུན་རྐྱེན་མ་གནང་། །
བཟའ་མཐུན་རུང་སེམས་ཀྱི་འཛེར་མ། །
ས་ཐག་རིང་སྐད་ཆ་རྣས་གོ །
མགོའི་ཞྭ་དཀར་གྲིབ་མས་ཕྲག་ཁེབས། །
ལུས་འདོམ་གང་ནང་ན་ཤེད་ཡོད། །
སེམས་བསམ་པའི་ནང་ན་ཁྲེལ་ཡོད། །
མི་ཡུན་གྱིས་འགྲོགས་ན་ཉམས་ལོན། །
54



རྟ་ཡུན་གྱིས་རྒྱུག་ན་རྩལ་ཤེས། །
ཁྱིམ་ཐབས་ཀྱིས་བསྐྱངས་ན་རྒྱུ་འཁོར། །
བུ་བྱམས་ཀྱིས་བསྐྱངས་ན་མི་འཁྱོངས། །
གཏམ་ཡུན་གྱིས་བཤད་ན་དོན་གོ །
ནོར་གནག་པོ་འདོགས་རྒྱུ་ང་མེད། །
ལུག་དཀར་མོ་འཚོ་རྒྱུ་ང་མེད། །
རྟ་འདོ་བ་ཞོན་རྒྱུ་ང་མེད། །
འབྲི་མཛོ་མོ་བཞོ་རྒྱུ་ང་མེད། །
དངུལ་སྲང་ལ་ཚད་རྒྱུ་ང་མེད། །
ཇ་ལན་ཆུང་བརྩིག་རྒྱུ་ང་མེད། །
གོས་འཇམ་པོ་བཟོ་རྒྱུ་ང་མེད། །
རྒྱུ་ནོམ་པས་ལེན་སྤྱད་ང་མེད། །
ནས་འབྲུ་དྲུག་ལྕག་རྒྱུ་ང་མེད། །
རྟགས་སྟོན་མོ་མགྲོན་བྱེད་ང་མེད། །
ཁྱིམ་འཁོར་བ་འཛིན་ནོ་མི་རེད། །
མི་ཡོད་ན་རྒྱུ་ནོར་ལོས་གསོག །
ངའི་རྣམ་ཤེས་སྦྲང་ཆུང་འཕུར་འཕུར། །
འཁོར་འདུག་ས་བུ་མོ་ཁྱོད་རེད། །
ངས་རྫ་རི་བརྒྱུད་ནས་འགྲོ་དུས། །
རྫ་ཆེན་པོ་བསྐྱུར་ཁ་སླ་མོ། །
55



བསྐྱུར་ཅིར་ཉན་ཨ་དར་ཤེས་དར། །
སྐྱུར་ཆེ་ཐུབ་མེ་ཏོག་སྒམ་བུ། །
ངས་སྡེ་རུ་བརྒྱུད་ནས་འགྲོ་དུས། །
སྡེ་ཆེན་པོ་བསྐྱུར་ཁ་སླ་མོ། །
བསྐྱུར་ཅིར་ཉན་ཁ་ཡ་ན་ཟླ། །
བསྒྱུར་ཆེ་ཐུབ་ཞེ་མཐུན་རོགས་ལོ། །
ངས་བཏབ་པའི་ས་བོན་དཀར་པོ། །
མ་གཡུ་མཚོའི་ལུས་ན་ཆགས་འདུག །
ངེད་གཉིས་ཀྱི་བརྩེ་འདང་ཟབ་མོ། །
གཏམ་ཚིག་གིས་བཤད་ན་མི་ཚར། །
ལྕགས་སོག་ལེས་བཏུབ་ན་མི་ཆོད། །
རྣོ་སྟ་རེས་གསིལ་ན་མི་འཐོར། །
སྲོག་གཤིན་རྗེའི་འཇིག་པ་མེད་ན། །
སེམས་ཁ་ཁར་མི་འཐོར་མནའ་ཚིག །
གཅེས་བུ་མོ་མི་རྗེས་དེད་ན། །
ལོ་རྒས་པའི་ཕ་མ་འགྱོད་ལ། །
ཤ་མཆེད་པའི་ཁྱིམ་འཛིན་མེད་ན། །
མི་མངགས་ནས་ཕྱིར་ཁྱིམ་འབོད་ལ། །
མཐུན་ལོ་ལོ་སྙིང་གི་བྱམས་ཁོ། །
ངས་ཕ་མ་ཡར་ཞུ་ཐེངས་གསུམ། །
56



ཁོག་སེམས་བུ་ལག་པས་ཕྱུང་ནས། །
མིག་ཁྲ་ཆེན་ཆུ་ཡིས་བཅུས་ནས། །
ཤ་ཉེ་རིང་བཙལ་ནས་གླེང་ནས། །
མགོ་རྐང་ལག་བརྡུངས་ནས་ཞུས་ནས། །
ང་གཡུ་མཚོའི་ཚིག་ལ་མི་ཉན། །
དྲིན་ཕ་མར་འཐད་པ་མི་ཡོང་། །
རྒྱུ་མིན་པའི་བསམ་རྒྱུ་མེད་ཀི །
ནོམ་མིན་ནས་མཁོ་རྒྱུ་མེད་ཀི །
ཉིན་གསུམ་ལ་ཟས་རིགས་མ་ཟོས། །
ཞག་གསུམ་ལ་ཆུ་ནག་མ་འཐུང་། །
སེམས་ཁྲ་མོར་ཁོ་ཐག་ཆད་ཀི །
ཤི་བར་དོའི་འཕྲང་ལམ་འདོད་ཀི །
སེམས་འཁོར་ས་བྱམས་ཁོ་ཁྱོད་ཡིན།
རྗེས་འདེད་ས་དགའ་ལོ་ཁྱོད་ཡིན། །
ས་ནག་པོར་གས་ཁ་ཤོར་རུང་། །
སེམས་བསམ་པ་འགྱུར་རྒྱུ་ང་མེད། །
རྡོ་གོར་མོ་ཐོག་གིས་གཏོར་རུང་། །
ཞེ་སྣང་བ་འཇིགས་སྐྲག་ང་མེད། །
བྱ་ངང་བའི་འཚོ་ས་མཚོ་ཁ། ། ་
ཉ་གསེར་ལ་གནས་ས་མཚོ་ནང་། །
，
57



མཚོ་གཡུ་ལོ་མཐུན་གྱི་བར་བ། །
རིགས་མི་གཅིག་མཉམ་འདུག་སྔོན་ལས། །
མཐོ་ཨ་སྔོན་སྤྲིན་པ་དཀར་པོ། །
དམའ་ས་གཞི་སྐུ་མདོག་ནག་པོ། །
ཆར་བསིལ་མ་མཐུན་གི་བར་བ། །
ལོ་འབྲས་བུ་སྨིན་པ་སྔོན་ལས། །
འབུ་གཡུ་སྦྲང་འཕུར་གི་རྩལ་ཅན། །
ཤིང་པད་མ་སྐྱེས་འབྲས་འདབ་ཅན། །
མངར་སྦྲང་རྩི་མཐུན་གྱི་བར་བ། །
ལྷན་གཅིག་ཏུ་སྡེབ་ནོ་སྔོན་ལས། །
རྟ་འདོ་བ་རྨིག་བཞི་རྩ་གཟན། །
སྒ་ལྷུ་བཞི་རྒྱ་རྫོང་སྟག་པ། །
གདན་ཕྱིང་དཀར་མཐུན་གྱི་བར་བ། །
ལྷན་གཅིག་ཏུ་འགྲོ་ནོ་སྔོན་ལས། །
ས་ནག་པོའི་མཆིན་པ་ཁྱོས་སློགས། །
ནས་འབྲུ་དྲུག་ས་བོན་ངས་འདེབས། །
ཆུ་དྭངས་མོའི་ཆུ་རྐ་དྲང་ན། །
ནས་འབྲུ་དྲུག་ལོ་ཡག་ལོས་ཡོང་། །
འབའ་ལག་མོའི་རྫི་བོ་ཁྱོས་བྱོས། །
རྩྭ་སྔོན་པོ་ཁ་ལ་ངས་འཕེན། །
58



ལུག་འཚོ་ཤེས་སྐྱོང་ཤེས་བྱས་ན། །
གཡང་དཀར་མོར་འཕེལ་ཁ་ལོས་ཡོང་། །
འབྲི་ཐུལ་དཀར་འཚོ་སྐྱོང་ཁྱོས་བྱོས། །
གསུས་ནུ་བཞིའི་བཞོ་བཤིགས་ངས་བྱེད། །
རྒྱབ་ཁེལ་རྩིད་འཁེལ་འཐག་ཡོང་ན། །
མགོར་སྦྲ་ཆུང་ཕུབ་ཐབས་ལོས་ཡོད། །
བརྩེ་ཆེ་གི་གཡུ་མཚོ་ལོ་ལོ། ། །
སེམས་མ་སྡུག་ཕ་མ་ཡང་ཞུས། །
དོན་ཆེ་བའི་ཚིག་གཅིག་ལོས་གསུང་། །
མཐུན་དགོས་ནོ་ཁྱིམ་གྱི་བཟའ་ཚང་། །
བརྩི་དགོས་ནོ་དྲིན་ཆེན་ཕ་མ། །
ལྷན་འདུག་ནོ་བུ་དང་བུ་མོ། །
སེམས་གང་མཐུན་སྔོན་གྱིས་བསགས་པ། །
འདི་འཇིག་རྟེན་འཁོར་བའི་ལུགས་རེད། །
ལུགས་ཡིན་པས་ཟློག་ཐབས་ང་མེད། །
དཔྱིད་ཟླ་གསུམ་ཉི་མ་རིང་དུས། །
སྐམ་པགས་གྱོང་རྐང་ཕུར་ངས་བྱེད། །
དབྱར་ཟླ་གསུམ་མེ་ཏོག་འགད་དུས། །
བལ་ཕྱིང་བུ་བླངས་འཇོག་ངས་བྱེད། །
སྟོན་ཟླ་གསུམ་ཉིན་མཚན་མཉམ་དུས། །
59



གོ་སྐམ་པོར་ཞག་མཉེད་ངས་བྱེད། །
དགུན་ཟླ་གསུམ་འཁྱགས་ལ་འབྱར་དུས། །
ལུག་དཀར་མོར་འཚོ་རོགས་ངས་བྱེད། །
ཁྱིམ་ཕ་མ་བརྩི་བསྙོར་ངས་བྱེད། །
ལག་ཡོང་སྒོ་ཁྱིམ་ལ་ལོས་བསོགས། །
གོས་ཡོད་ན་གཡུ་མཚོར་ལོས་སྐོན། །
ཟས་ཡོད་ན་བུ་ཕྲུག་ལོས་གསོ། །
སེམས་མཐུན་པའི་ཆུང་མ་ཡོད་ན། །
འཛད་མེད་པའི་ལུས་སྟོབས་ང་ཡོད། །
དོན་དགོས་ན་མི་ལུས་རིན་ཆེན། །
གཞི་འཁོར་བ་སྐྱོང་གི་གཞི་མ། །
རྒྱུ་ལོངས་སྤྱོད་ཀུན་འཛོམས་དཀའ་རུང་། །
ཤ་དམར་བོས་འབད་ནས་བཙལ་ན། །
གཞོན་སྐྱེས་པས་ཆུང་མ་ལོས་གསོས། །
སྨུག་ལིང་ལིང་འཐིབས་པའི་རྫ་རི། །
བུ་རང་གི་སྐྱེ་ལྷ་གྲོགས་ལྷ། །
ལུས་མགོན་སྐྱབས་དགོས་པའི་དུས་སུ། །
ལྷ་དེ་ཚོས་བསྲུང་མ་ལོས་བྱེད། །
ཐང་ཡངས་མོ་མེ་ཏོག་ཀུན་ལྡན། །
བུ་རང་གི་ལྟེ་ཁྲག་འཕོ་ས། །



ཟོག་དུད་འགྲོ་འཚོ་སྐྱོང་བྱེད་དུས། །
ས་དེ་ཚོས་ཟ་སྐལ་ལོས་སྟེར། །
སྡེ་ཁྲ་ཁྲ་མ་རུ་གཡང་སྡེ། །
བུ་རང་གི་བུ་རྒྱུད་སྤེལ་ས། །
སྦྲ་རོག་རོག་ཆོན་ཕུར་རྡེབ་དུས། །
སྡེ་དེ་ཚོས་གནང་བ་ལོས་སྟེར། །
སང་ཉི་མའི་ནམ་གོང་ཕྱེད་ལ། །
ངས་བྲག་དམར་མདོ་ནས་ཁྱོད་བསྒུག །
ལག་གཉིས་འགྲོས་ས་མཐའ་ལྡོམ་ན། །
ཁྱིམ་གཅིག་གི་བཟའ་ཚང་ལོས་ལོག །
ང་གཡུ་མཚོས་མ་ལོ་ཡང་ཞུ། ། །
ལུས་བསྐོར་པའི་མ་ལོ་དྲིན་ཅན། །
ང་བུ་མོའི་གསང་ཚིག་གཅིག་པོ། །
དུས་དེ་རིང་མི་བཤད་ཀ་མེད། །
ཁྱིམ་འཁོར་བའི་ཟས་མཛོད་ནང་ན། །
འཛོམས་ཟས་རིགས་དཀར་གསུམ་མངར་གསུམ། །
ཞིམ་ཁོ་ཐག་ཕ་མའི་ལག་ཟས། །
དུས་ནམ་ཟ་བུ་མོའི་རང་ལག །
གོང་ཡ་རྒྱུད་བརྩིགས་པའི་བར་ན། །
ཕྲུག་གོས་ཚར་ཁ་མདོག་སྣ་ཚོགས། །
： 61



འཇམ་ཁོ་ཐག་ལུག་ཆུང་ཚ་རུ། །
དུས་ནམ་གོན་བུ་མོའི་རང་ལག །
ཟྭ་བརྒྱབ་པའི་གོ་སྒམ་ནང་ན། །
གཡུ་བྱུ་རུའི་ཕྲེང་སྐོར་རྒྱན་ཆ། །
ཡག་ཁོ་ཐག་གཟི་ཆུང་མིག་དགུ །
དུས་ནམ་འདོགས་བུ་མོའི་རང་ལག །
ཕྱི་སྒོ་ཁའི་ཕྱུགས་ར་ནང་ན། །
གཡང་འཛོམས་པའི་རྟ་ནོར་ལུག་གསུམ། །
ཁྱིམ་ཕ་མའི་བསོགས་པ་ཡིན་རུང༌། །
དུས་ནམ་ཞིག་བུ་མོའི་རྒྱུ་རེད། །
སྐྱིད་ཡོད་ནོ་བུ་མོས་ལོས་ཤེས། །
རྒྱུ་མཁོ་ནོ་བུ་མོར་ལོས་གསལ། །
ང་གཡུ་མཚོ་མོ་ལོ་ཉེར་ལྔ། །
ཚེ་གཅིག་གི་རྐྱ་ཡ་སུ་རེད། །
དྲིན་ཕ་མའི་སྐུ་ལུས་འཇལ་དུས། །
མགོ་སྐྱིད་སྡུག་གང་ཡོང་ཆ་མེད། །
མ་བུ་མོའི་བདག་པོ་སུ་རེད། །
གནས་དགོས་པའི་ས་ཆ་གང་རེད། །
བོང་སྐྱ་ལིས་གསེར་སྒ་མི་ཐེག །
མ་ཡག་མ་སྐྱིད་སར་མི་འདུག །



ཟོག་རྒྱུད་ངན་འཚོང་ན་གོང་མེད། །
རྟ་ཤེད་མེད་ཞོན་ན་བང་མེད། །
མོ་གོ་རྒས་ལུས་ན་ཡག་མེད། །
ཕོ་རུས་ངན་ཚིག་ལ་མདོ་མེད། །
མོ་ས་མཐའ་འགྲིམ་ན་སྐྱིད་མེད། །
ཁྱི་རུ་མཐའ་མྱུལ་ན་ལྟོ་ཟད། །
མིག་མཆི་མ་འཁྱིལ་ལེ་བལྟས་ནས། །
ས་ནག་པོ་འཛུབ་མོས་བྲད་ནས། །
དྲིན་ཕ་མར་ཕྱག་གསུམ་ངས་འཚལ། །
དོན་བུ་མོས་ནན་ཞུ་ཚིག་གསུམ། །
བུ་བྱམས་ཁོར་རྒྱུ་མེད་ཁོ་ཐག །
ལྷད་མེད་ནོ་ཕ་མས་ལོས་ཤེས། །
མགོའི་ཐོད་པ་བྲིས་པའི་ལས་དབང་། །
མ་གཡུ་མཚོའི་ཚེ་གཅིག་འདུག་རོགས། །
སྐྱེ་ཕོ་གསར་མོ་གསར་སྣང་བ། །
གཞོན་རྩེ་དགོད་གཉིས་ཀྱི་རྣམ་ཤེས། །
རང་ལུས་ལ་འབྱར་བའི་ཤ་ཁྲག །
ཟླ་གསུམ་ལ་ཁུར་བའི་མ་ཡིན། །
སེམས་ཁྲ་མོས་ལོང་རྒྱུ་མེད་ཀི །
ཤ་རུས་པས་བཟོད་རྒྱུ་མེད་ཀི །
63



ཤ་མཆེད་པའི་བུ་ཕྲུག་ཡོད་ན། །
རྒྱབ་ཁེན་སའི་ཕ་ཞིག་ལོས་དགོས། །
ནུབ་ཉལ་ན་མིག་ཁ་མི་བཙུམས། །
ཟས་ཞིམ་མངར་ཁ་ནས་མི་ཚོར། །
སེམས་ཁྲ་མོ་ཁེའུ་ཁའི་དར་ལྕོག །
ཤ་སྐམ་ནས་རུས་པ་ཐུག་འདུག །
མ་རང་གི་བསགས་པའི་ལས་འདི། །
དྲིན་ཕ་མས་བལྟས་ན་ལོས་རིག །
སྡུག་ཡ་ཁོག་ནང་གི་ན་ས། །
སེམས་ཁྲ་མོ་ཐང་ལ་ལྷུང་ས། །
གནས་མ་སོང་བུ་ཕྲུག་ཡོད་ན། །
ཕྱི་སྡེ་བའི་ཁ་ན་མཚང་ཆེ། །
ནང་བཟའ་བའི་ནང་ན་ངོ་ཆུང་། །
འགྲོགས་ན་ཟླའི་ནང་ན་རྩིས་ཆུང་། །
གནས་མི་འགྲིམ་བུ་མོ་སྐྱོན་ཅན། །
གནས་གོ་ཆོད་བུ་མོ་བཟང་ཅན། །
ཁྱིམ་གོ་རྒས་བུ་མོར་རྩིས་མེད། ། .
རྩིས་ཡོད་རུང་འགྲོ་སའི་གནས་མེད། །
དགུང་ཨ་སྔོན་ཆུ་སྤྲིན་སྨུག་པོ། །
རླུང་བསེར་བུ་གཡུགས་ནས་ལྷོར་ཁུར། །
64



དགུང་ཨ་སྔོན་འཐད་པ་མིན་རུང་། །
སྤྲིན་སྨུག་པོ་རང་གི་ལས་རེད། །
སྤྲིན་སྨུག་པོ་མི་འདུག་ཁུར་དུས། །
དགུང་སྐར་ཚོགས་ལྟད་མོ་ལོས་གཟིགས། །
ཆར་འབབ་པའི་སྤྲིན་པ་མེད་ན། །
སའི་རྩི་ཏོག་དངན་པ་ལོས་འཆོར། །
སྟོད་རྫ་རྒན་གངས་ཆུ་བསིལ་མ། །
དཔྱིད་ཉིན་མཚན་མཉམ་ནས་ལྷོར་བཞུར། །
འདུག་རྫ་རྒན་འཐད་པ་མིན་རུང་། །
ཆུ་གཙང་བོ་རང་གི་ལས་རེད། ། །
ཆུ་གཙང་བོ་མི་འདུག་བཞུར་དུས། །
རྡོ་གྲམ་པས་ལྟད་མོ་ལོས་གཟིགས། །
ཉ་གསེར་ལོ་འཁོར་ས་མེད་ན། །
སྲམ་ཁ་སེ་དངན་པ་ལོས་འཆོར། །
ཁྱིམ་ཞག་གཅིག་འདུག་གི་མགྲོན་པོ། །
ནང་ནམ་ཁ་ལངས་ནས་ལམ་ཆས། །
ནང་མ་སྲུ་འཐད་པ་མིན་རུང་། །
འགྲོ་དགོས་ནོ་མགྲོན་པོའི་ལས་རེད། །
ཡོང་མགྲོན་པོ་མི་འདུག་འགྲོ་དུས། །
ལམ་སྐྱ་མོས་ལྟད་མོ་ལོས་གཟིགས། །
65



ཕོ་བརྒྱགས་པའི་རྩྭ་ཆས་མེད་ན། །
ཞོན་འདོ་བ་དངན་པ་ལོས་འཆོར། །
ལོ་བཅོ་བརྒྱད་ལང་ཚོ་དར་དུས། །
འགྲོས་ན་ཟླ་བཙལ་ནས་རྗེས་དེད། །
འདུག་ཕ་མ་འཐད་པ་མིན་རུང་། །
མ་བུ་མོ་རང་གི་ལས་རེད། །
མ་བུ་མོ་མི་འདུག་འགྲོ་དུས། ། །
སྡེ་ཁྲ་ཁྲས་ལྟད་མོ་ལོས་གཟིགས། །
ང་གཡུ་མཚོ་གནས་ཐབས་མེད་ན། །
ཆུང་ན་ཟླའི་དངན་པ་ལོས་འཆོར། །
སྒོ་ཐང་ལ་འབུད་ནོ་གཡུ་མཚོ། །
དྲིན་ཕ་མ་བསྙོར་སྐྱོང་ཐབས་མེད། །
རྒྱབ་གོས་ལྭ་རས་རྭ་མི་དགོས། །
གཡུ་བྱུ་རུའི་རྒྱན་ཆ་མི་དགོས། །
རྟ་ནོར་ལུག་རྫོངས་པ་མི་དགོས། །
སྡེ་ཁྲ་ཁྲའི་སྟོན་མོ་མི་དགོས། །
དགོས་ཐག་ཆོད་ཕ་མའི་ཆོག་ལན། །
དགུང་འཇའ་ཚོན་འཛིན་པའི་དཀའ་རེད། །
མ་གོ་རྒས་བུ་མོ་འགྲོ་རན། །
དྲིན་ཕ་མ་མི་བསྙོར་མ་ཟེར། །



ང་གཡུ་མཚོ་ཁྲེལ་མེད་མ་གསུང་། །
དྲིན་ཕ་མ་མཁོ་དུས་གཡོག་བྱེད། །
ཁྱིམ་ཕ་མ་དཔྱིད་ཁའི་བ་མོ། །
དགུང་ཉི་མ་ཤར་ན་ལོས་བཞུ། །
ལོ་རྒས་པ་དྲུག་ཅུའི་ནང་རེད། །
རྐྱེན་ཐོན་ན་བཞུགས་ཐབས་དཀའ་མོ། །
ཟས་མིད་ན་ཕོ་བས་མི་བཞུ། །
མིག་ཅེར་ན་ལམ་ཆེན་མི་རིག །
རྟ་ཞོན་ན་བང་རྩལ་མི་ནོན། །
ལག་ཕུ་རུང་བརྗེས་ཀྱང་ཤེད་མེད། །
རྒྱུ་འཁོར་བ་ཕ་མའི་བསོགས་པ། །
ཤུལ་བསྐྱུར་ན་ཕན་པ་ཡོད་མོད། །
མི་ཕྱེ་རབས་བསོད་ནམས་ཆེ་ན། །
བསོག་རྒྱུ་ནོར་འཕེལ་བའི་སྐབས་ཡོད། །
ཚེ་འདི་ནས་འབད་པའི་རྒྱུ་ནོར། །
ཡོད་བསོགས་པ་བཀོལ་སྲོལ་ཤེས་དགོས། །
ཕྱུག་མི་མེད་འཁོར་བའི་རྒྱུ་རྫས། །
མཐར་མི་ངོ་སྡེ་ངོ་འབྱར་འགྲོ། །
རྒྱུད་བུ་ཕྲུག་འཁྲུངས་ནས་ཕ་མའི། །
འཚམས་བུ་ཕྲུག་སྐྱོང་ལུགས་ཤེས་དགོས། །
67



སྐྱོང་མི་ཤེས་ཕ་མའི་བུ་ཕྲུག །
མཐར་ས་མཐའ་སྡེ་མཐའ་འཁྱམས་འགྲོ། །
ས་བུ་མོ་གཉིས་ཀྱི་ལས་དེ། །
སྐྱིད་བདེ་སྡུག་བཤད་ན་མི་ཤེས། །
རི་མཐོན་པོའི་ཕག་གི་ལམ་ཆེན། །
ལམ་བདེ་གཟར་མ་འགྲིམ་མི་ཤེས། །
ཡུལ་གང་སྐྱིད་མགོ་ནག་ཕ་ཡུལ། །
རྩྭ་གང་ཡོད་གསུས་སྟོང་ཕ་ས། །
སེམས་གང་མཐུན་བཟའ་ཚང་འདང་ཆེ། །
རོགས་སྣང་མཐུན་བུ་མོའི་བློ་འབབ། །
ཚིག་དོན་ཅན་རིག་པའི་བསླབ་བྱ། །
ཟས་བཅུད་ཅན་ཕོ་བའི་བདུད་རྩི། །
ཡིད་གང་མཐུན་ན་ཟླའི་ནོར་བུ། །
འདི་འཇིག་རྟེན་འཁོར་བའི་ལུགས་རེད། །
ལུགས་མིན་རུང་སྔོན་བསགས་ལས་རེད། །
སྔོན་བསགས་པའི་ལས་ལ་ཟློག་མེད། །
རོགས་བྱམས་ཁོ་ངེད་གཉིས་ལྷན་གཅིག །
ས་ཐག་རིང་རྐང་ལམ་བརྒྱུད་ནས། །
རྒྱབ་ཁུར་ཆུང་ཞབས་ནས་ཟས་སློང་། །
ལག་དབྱུག་པའི་སྣེ་ནས་ངལ་གསོ། །
68



སྦྲ་རོག་རོག་འབྲོག་པའི་ལུག་འཚོ། །
ཁང་སྐྱ་སྐྱ་ཞིང་བའི་ལོ་འབྲེག ། །
ཚོང་ལམ་འགྲོའི་མཛོ་ལ་ཁལ་འགེལ། །
ཕྱུག་རྒད་པོ་རྒན་མོའི་ཐལ་འཕོ། །
ནུབ་ཉལ་དུས་གད་ཁུང་འཐེན་ན། །
ནམ་ལངས་དུས་རུ་མཐའ་འགྲིམ་ན། །
ཤ་དམར་པོའི་ཤུན་ལྤགས་བརྗེས་རུང་། །
ང་གཡུ་མཚོའི་སེམས་ན་འགྱོད་མེད། །
མཚན་མུན་པས་ས་ཁོངས་རུབ་དུས། །
ང་གཡུ་འཚོ་མི་འདུག་འགྲོ་རྒྱུ། །
ལམ་སྐྱ་མོའི་ཚེར་མའི་གསེང་ན། །
ངའི་བྱམས་ཁོས་བསྒུགས་ནས་ཞག་གསུམ། །
དྲིན་ཕ་མའི་ཚེ་ཐག་རིང་ཆེད། །
ནང་སྒྲོལ་མ་ཚར་གཅིག་ངས་འདོན། །
བསྙོར་བསྐྱངས་ཁུར་བྱས་པའི་དྲིན་ལན། །
ནུབ་མ་ཎི་ཡིག་དྲུག་ངས་འདོན། ། །
གླེན་ཕ་མ་ཤེས་རྒྱ་ཆུང་གི །
ཕྱུགས་ནོར་ལུག་འཚོ་སྐྱོང་སུས་བྱེད། །
ཁྱིམ་མེ་འབུད་ཐལ་འཕོ་སུས་བྱེད། །
གཞི་འཁོར་བའི་ཤུལ་འཛིན་སུས་བྱེད། །
69



ལོ་རྒས་པའི་རྒན་རྒོན་སུས་བསྐོར། །
ཨ་ཤུ་རེ་ཕ་མ་བསམ་མེད། །
རྫ་མཐོན་པོའི་མགོ་ནས་གངས་བཟུང་། །
སྨུག་ལིང་ལུང་ནང་ནས་མགོ་འཁོར། །
དར་སྲབ་སྲོབས་ནང་ནས་དཔྱི་བཅག །
སེམས་ཁྲ་མོའི་ནང་ལ་ཚིག་བཞག །
རྡོག་གོམ་རེ་སྤོས་ནས་ཕྱིར་བལྟས། །
ཤུལ་ལུས་ནོ་དྲིན་ཆེན་ཕ་མ། ། །
སྡུན་བསྒུགས་ནོ་སེམས་ཀྱི་དགའ་ལོ། །
བར་མིག་ཆུ་བཞུར་ནོ་གཡུ་མཚོ། །
དྲིན་ཕ་ལོའི་ཐུགས་ལ་མ་སྡུག །
དྲིན་མ་ལོའི་སེམས་ལ་མ་གནོད། །
ཤུལ་འདུག་གི་ཕ་མ་ཚེ་རིང་། །
རང་སྐྱེ་སའི་སྦྲ་རྒན་བདེ་མོ། །
70
་
་



ཁྱི་དོམ་བུའི་སྨྲེང་གླུ།
ང་དང་མ་མ་རྩིབ་ཡོད་དུས་སུ། །
སྤུན་བཞི་བོའི་ནང་གི་ཚེ་བོ་ཡིན། །
མ་ནུ་དྲུག་གཅིག་གིས་ནུ་མས་གསོས། །
དགྲ་ཡོད་ན་ཨ་མའི་ཞབས་ལ་སྦེད། །།
ཟས་ཡོད་ན་ཨ་མའི་ཁ་ནས་འཕྲོག །
དྲོད་བསྲོ་ས་ཨ་མའི་མཆན་ཁུང་ཡིན། །
མགོ་གླན་ས་ཨ་མའི་བྲང་ཞབས་ཡིན། །
ཕོ་ལྟོགསས་ན་ཨ་མའི་ནུ་མ་ནུས། །
རྩེད་བསམས་ན་ཨ་མའི་རྔ་མ་འབྱར། །
ངའི་ཡན་ན་མགོ་མེད་གང་ན་ཡོད། །
དཔྱིད་ཉི་མཚན་རིང་ནོ་མ་ཤེས་ཐལ། །
ལས་སྐྱིད་སྡུག་ཡོད་ནོ་མ་ཤེས་ཐལ། །
ཚེ་རིང་ཐུང་ཡོད་ནོ་མ་ཤེས་ཐལ། །
ལུས་རྒན་གཞོན་ཡོད་ནོ་མ་ཤེས་ཐལ། །
དུས་དྲོད་འཁྱག་ཡོད་ནོ་མ་ཤེས་ཐལ། །
དགུན་བཅུ་བའི་ཙག་གིས་མ་གྲང་ཐལ། །
71



དབྱར་དྲུག་པའི་ཙད་ཀྱིས་མ་སྐོམ་ཐལ། །
ལུས་རིལ་བུར་ནད་ཡམས་མ་བྱུང་ཐལ། །
ཆུང་བྱིས་པ་རྟེའུ་ཁྱི་ཕྲུག་གསུམ། །
བཟང་བཅས་ནི་མེད་རུང་ཀུན་གྱིས་གཅེས། །
ཁྱིམ་ཚུར་ཡོང་རྒན་པོས་ལག་བྱུག་བྱེད། །
གཞོན་དར་མས་རིག་དུས་དཔྱད་པ་འཐེན། །
ཁྱི་དོམ་ཕྲུག་ཁྱི་རྒྱུད་བཟང་གི་ཟེར། །
བཙོང་བཏང་ན་པགས་པ་གཅིག་གི་རིན། །
བཟུང་བཏང་ན་སྒོ་ཁྱི་འཁྲུངས་ཀི་ཟེར། །
རྒྱུད་བཟང་པོའི་རྟགས་ཤིག་དོམ་བུར་ཚང་། །
མགོའི་མིག་སྒམ་གྲུ་བཞི་ཡིན་ནོ་ལྟོས། །
ཁྱིམ་ཕྱུག་པོའི་སྒོ་ཁྱི་ཉན་རྟགས་རེད། །
ངོའི་འགྲམ་ཤ་ཐུར་ལ་ལུག་ནོ་ལྟོས། །
དྲེད་མིན་རུང་དྲེད་ཀྱི་ངོ་སྡུག་འཛོམས། །
རྐང་སུག་བཞིའི་སྡེར་ཁ་རྣོ་ནོ་ལྟོས། །
སྟག་མིན་རུང་སྟག་གི་སྡེར་རྩལ་འཛོམས། །
བྲང་བཀར་ཐིག་ཡོད་ནོ་དོམ་གྱི་རིགས། །
དོམ་མིན་རུང་དོམ་གྱི་སྙིང་སྟོབས་ཡོད། །
མཆེ་བཞི་ཡི་སྣེ་ཁ་རྣོ་ནོ་ལྟོས། །
སེང་མིན་རུང་སེང་གེའི་ལྡད་ཤེད་ཡོད། །



སྒོ་མར་འགྲོའི་རྒན་པོས་རྩམ་སྐལ་འཕེན། །
ཁྱིམ་ཡར་ཡོང་རྒན་མོས་པང་དུ་འཛིན། །
ཆུང་བྱིས་པའི་རིག་ན་རྩེད་མོ་རྩེ། །
ངའི་མིང་ལ་དོམ་བུ་སྙིང་དཀར་བཏགས། །
སྐྱིད་ཉི་མ་མདུང་ཤིང་གང་བོ་དེ། །
སྤྲིན་ནག་པོའི་ཚོགས་ཀྱིས་བསྒྲིབས་བཏང་ཐལ། །
དྲིན་མ་ལོར་ཁ་ཁ་བྱེད་ཚུལ་འདི། །
སྔོན་སྐྱེ་བ་གཅིག་གི་ལས་དབང་རེད། །
དབྱར་ཟླ་བའི་ཡར་ཚེས་ཉིན་ཞིག་ལ། །
ང་དོམ་བུ་ཉོ་བའི་བདག་པོ་ཐོན། །
རིན་མ་མོའི་སྟེང་ལ་ལག་མོ་བཞག །
དེས་མི་ཚད་ངོ་ཡོད་དོན་ཡོད་བྱས། །
ཁྱིམ་མར་གྲུའི་བདག་མོ་དྲིན་ཅན་མས། །
ངའི་ཕོ་ལུ་འོ་མའི་གང་གི་བཅུག །
མགོ་ཀླད་པའི་གཙུག་ལ་མར་གྱིས་བྱུག །
སྐེ་སྦོམ་ཕྲའི་མཚམས་ལ་བལ་གྱིས་དཀྲིས། །
དུས་དེ་རིང་ཉི་མ་ཕན་ཆད་ནས། །
ཁྱེད་གཡང་ཁྱིམ་ཚང་གི་སྒོ་ཁྱི་ཞེས། །
རྒྱུ་ལོངས་སྤྱོད་འཕེལ་ནོ་ཁོ་ཐག་ཡིན། །
གོང་ཁུགས་ནས་དོམ་བུའི་གནས་ཁྱིམ་སྤར། །
：
73



ས་ཐག་རིང་ལ་ལུང་བརྒྱུད་ནས་སོང༌། །
ཁྱིམ་ཡ་རབས་ཚང་གི་སྒོ་ཁྱི་བྱས། །
ངའི་མིང་ལ་དོམ་ནག་མིག་བཞི་བཏགས། །
མ་བྱམས་སེམས་ཅན་གྱི་ལག་ལ་བལྟས། །
ཁྱིམ་བཟའ་ཚང་གྲལ་གྱི་ཟས་སྐལ་ཟོས། །
དུས་ཉིན་རེར་ཆད་མེད་ལྟོ་གསུམ་བླུད། །
ནངས་སྔ་མོར་དོམ་བུའི་ནངས་བཅུད་ལ། །
ཟས་རྩམ་ཁུའི་ནང་ལ་འོ་མ་དཀྲུགས། །
ཉིན་གུང་གི་ཟས་ལ་ཤ་ཚིལ་འཕངས། །
དགོང་ཕྱི་དྲོའི་དུས་ལ་ཤ་ཁུ་ལྡུད། །
དབྱར་ཐོན་དུས་དོམ་བུར་བསིལ་ཁེབས་འགེབ། །
དགུན་ཐོན་ཚེ་དོམ་བུར་ཉལ་ཁང་འབུབས། །
ལུས་ཤ་ཁྲག་ཕུང་བོ་ཇེ་རྒྱས་རེད། །
སྤུ་ནག་པོའི་གྲ་ཁ་ཇེ་ཡག་རེད། །
ཁའི་མཆེ་བཞིའི་སྣེ་ཁ་ཇེ་རྣོ་རེད། །
མཚན་མིན་ནག་ཁྲོད་ནས་སོ་བ་བྱས། །
སྤྱང་དར་མའི་ཁ་ནས་ལུ་གུ་འཕྲོགས། །
དགྲ་རྐུན་མའི་ལག་ནས་རྟ་ནོར་བླངས། །
རྒྱུ་འཁོར་བའི་དོན་ལ་དོམ་བུ་འདུར། །
མིག་ཁྲ་མོས་ཐག་རིང་རྒྱང་ལ་བལྟས། །
74



ཁྱིམ་བཟའ་བའི་སྲུང་མ་ང་ཡིས་བྱས། །
སྐད་སེང་མོས་རུ་སྡེ་འུར་ལ་བསྐུར། །
རྐང་མགྱོགས་པས་རྟ་ནོར་ལྷས་ལ་བསྐོར། །
ཁྱིམ་བཟའ་མི་རིག་ཚེ་རྔ་གཡུག་བྱས། །
ཕྱི་ཇག་རྐུན་རིག་ཚེ་བཙན་གྱིས་བཀག །
བཙན་དོམ་ནག་དྲག་རྒོད་བརྒྱ་སྡེར་གྲགས། །
གཡང་ནོར་ལུག་ལྷས་ལ་མི་ཆུད་གི །
ཟས་ལོངས་སྤྱོད་འོ་མ་འཕྱུར་འཕྱུར་རེད། །
བཙན་ཁྱི་གསར་རྡོ་ལ་མ་ཐུག་ནི། །
སྐྱེས་ཕོ་གསར་གྱོད་ལ་མ་ཐུག་ནི། །
གཞོན་མོ་གསར་གནས་ཡུལ་མ་འགྲིམ་ནི། །
དོན་ཡོད་མེད་སྣང་བ་དགུང་ལས་མཐོ། །
དར་མ་རན་གོང་ལ་དོམ་བུ་དར། །
ལོ་གཅིག་གི་སྟེང་དུ་དོམ་བུ་གྲགས། །
ཕྱི་སྡེ་བས་དོམ་ནག་བཙན་གི་ཟེར། །
འཐབ་ངོ་ཡ་རྡོ་དང་དབྱུགས་པས་བྱེད། །
དེ་མིན་ན་དོམ་ནག་མི་ཐུབ་ཟེར། །
ནང་བཟའ་བས་དོམ་ནག་ངར་གི་ཟེར། །
འཐེན་གྲོགས་ཡ་འབྲོང་ཚ་རྒྱ་སེར་བྱས། །
དེ་མིན་པའི་ཤེད་ལ་མི་འདང་ཟེར། །
75



ང་དོམ་བུའི་དྲག་རྩལ་བཤད་རྒྱུ་ན། །
གཞོན་དར་མའི་ཐོག་ན་ཡོད་དུས་སུ། །
ང་དོམ་བུའི་བཙན་ཚོད་མ་ཟིན་ནས། །
རྟ་མགྱོགས་པོའི་དྲེ་མོའི་རྒྱུས་རྐ་ཕྱུང། །
ཕོ་དར་མའི་དཔུང་བའི་ཤ་ལོག་བཅད། །
མོ་ཡག་མའི་འགྲམ་པའི་དམར་ཐིག་དྲལ། །
ཕྱི་སྡེ་བའི་གོ་ན་སྙིང་རྩ་འདར། །
ནང་བཟའ་བའི་བཏགས་ན་སྐོར་འཐེན་བྱས། །
སྡེ་ཚོ་བའི་ནང་གི་རྐྱལ་སྟོང་གི །
རྒྱུ་མེད་རུང་སྒོ་ཁྱི་བཙན་ན་བཟང་། །
དཔའ་མེད་རུང་དཔོན་འདུག་བྱེད་དགོས་ཟེར། །
ཚིག་རྩུབ་པོའི་སྟེང་ལ་བཙན་ཐབས་ཀྱིས། །
དངུལ་ཕུད་ནས་དོམ་བུ་ཉོ་རྒྱུ་ཟེར། །
ངའི་བདག་པོས་དོམ་བུ་མི་འཚོང་ཟེར། །
འདི་ཡན་ལས་སྒོ་ཁྱི་དྲིན་ཆེན་མེད། །
དགྲ་ཇག་རྐུན་གཉིས་ལ་འཐབ་གྲོགས་ཉན། །
མཚན་མུན་ནག་གཉིད་ཀྱི་ཚེགས་ལེན་ཉན། །
ལོ་རྒས་ནས་འཆི་ཚེ་འཛིན་རྒྱུ་ཟེར། །
དོན་དམ་པ་ལམ་ལ་མ་སོང་ཐལ། །
མི་གཅིག་གི་སྟེང་ལ་གཉིས་རེ་མངགས། །



རིན་འབྲི་མོའི་སྟེང་ལ་མ་མོ་བཞག །
བཙོང་བཏང་ན་ནོམ་པས་ཉོ་རྒྱུ་ཟེར། །
མ་བཙོང་ན་ལྐོག་ནས་གསོད་རྒྱུ་ཟེར། །
ཁྱི་དོམ་བུ་མི་འཚོང་བཀོལ་ཐབས་མེད། །
ལས་དེ་བྱེད་མ་རེད་དེ་བསགས་རེད། །
ང་དོམ་བུ་འདུག་སའི་གནས་མེད་ཀི །
ཁྱིམ་མགོ་མེད་ཚང་གི་སྒོ་ཁྱི་བྱས། །
མོ་ཁྲེལ་མེད་ཅིག་གི་ལག་ལ་བལྟས། །
ཁྱིམ་རྒད་པོས་ཁྱི་རྒན་འདོགས་དགོས་ཟེར། །
བལ་ཐག་གི་སུམ་བཟོས་སོག་ཐག་བརྒྱབ། །
སྐེར་ལྕགས་ཐག་སུམ་ཅུ་འདོམ་གསུམ་བཞག །
ཤིང་བེ་ལོའི་ཕུར་བ་འདོམ་གང་བརྡབས། །
ལུས་འདོམ་གང་དམ་ལ་བཏགས་དང་ཐལ། །
རྟགས་ལྟས་ངན་དོམ་བུའི་སྟེང་དུ་ཐོན། །
ཞག་ཉིན་མཚན་ལྕགས་ཐག་སྣེ་ནས་ཕུད། །
སེམས་ཁྲ་མོའི་ཁོ་ཐག་གཏིང་ནས་ཆད། །
དབྱར་བཞི་བའི་ཁུ་བྱུག་གྲག་དུས་སུ། །
ནོར་འབྲི་མོ་བཙས་ནས་འོ་མ་བཞོས། །
བཞོན་བཞོས་པའི་དཀར་ཆུ་ང་མེད་ཀི །
སྟོན་རྩི་ཤིང་ཇ་ཡུག་ལྡེམ་དུས་སུ། །
་
77



འབའ་ལག་ག་བཤས་ནས་ནང་ཁྲོལ་བླུགས། །
ཤ་བཙོས་རུང་ཤ་ཁུ་ང་མེད་ཀི ། །
དགུན་མ་མོས་ཇ་རྩག་གྱོན་དུས་སུ། །
ས་ནག་པོས་ཁངས་ཀྱི་ལཱ་སྐྱ་གྱོན། །
ནུབ་ཉལ་སའི་རྩྭ་ཁུང་ང་མེད་ཀི །
དཔྱིད་རྩྭ་ཆད་སྔོ་རྡུགས་ནམ་ངན་ལ། །
ཟས་མི་ཉན་ཤ་ངན་ཐང་ལ་འཕེན། །
ང་རིད་པ་འཆའ་བའི་དབང་མེད་ཀི །
ཉིན་གཅིག་གི་ཆུ་ནག་ཐེངས་གཅིག་པོ། །
ཆུ་འཁྱག་པའི་ཁ་ལ་ཕྱེ་རློན་གཙུབས། །
ཚ་ཚ་ནས་ཁ་ལྕེ་སྲེག་འཇོག་གི ། །
འཁྱག་འཁྱགས་ནས་དར་ལ་འབྱར་འགྲོ་གི །
ཁྱིམ་བདག་མོའི་ཁ་ཡི་རྒྱུན་བཤད་ཚིག །
སྒོའི་ཁྱི་རྒན་བདའ་བོའི་འཐུང་ནད་ཀྱིས། །
སྣོད་ནང་གི་རྩམ་པ་ཚར་ཐལ་ཟེར། །
རྐྱེན་ཀག་ནད་ཡོང་ནས་འཆི་རྒྱུ་བོ། །
ཁ་ས་མཐའི་ཕྱོགས་ལ་སྐོར་རྒྱུ་བོ། །
རིན་བླངས་ནས་རྒྱ་སྲང་འགྲིམ་རྒྱུ་ཟེར། །
དབྱར་ཙད་པས་ཚིག་ནས་ཤ་ལྤགས་སྐམ། །
ས་ནག་པོ་བརྐོས་ནས་ཨེ་བསིལ་བལྟས། །



དགུན་ཁ་བ་བབས་ནས་ཙག་གིས་ཕྱིད། །
རྐང་སུག་བཞི་བསྐུམས་ནས་ཨེ་དྲོད་བལྟས། །
དཔྱིད་ཉིད་མཚན་མ་ཕུད་ཕོ་བ་ལྟོགས། །
ཁ་རླུང་ལ་ཟེད་ནས་ཚ་གྲང་བསྙམས། །
ཁྱིམ་བཟའ་བའི་སྟེང་ལ་སྙིང་ནག་ན། ། །
ཕྱི་སྒོ་ཁྱིའི་སྟེང་ལ་རྡོ་རྒྱག་དཔེ། །
ཕྱི་སྡེ་བའི་དོན་མེད་འགྲོ་འདུག་སར། །
ཐེངས་དང་པོ་དོམ་བུའི་ལག་པ་བཅགས། །
ཐེངས་གཉིས་པ་དོམ་བུའི་རྐང་བ་བཅགས། །
ཐེངས་གསུམ་པ་དོམ་བུའི་མིག་གཅིག་གཅར། །
ཁྱིམ་བཟའ་བས་ང་ལ་དོམ་ཞར་ཟེར། །
ཕྱི་སྡེ་བས་ང་ལ་དོམ་ཆག་ཟེར། །
ཚེ་གཅིག་གི་རྒྱུ་འབྲས་སྐྱིད་སྡུག་གསུམ། །
ཉིན་གཅིག་གི་གནམ་གཤིས་དྲོད་འཁྱག་གསུམ། །
ལུས་གཅིག་གི་ན་ཟུག་གཟེར་གསུམ་པོ། །
སྨིན་ངོ་མ་དོམ་བུའི་སྟེང་ལ་སྨིན། །
བདེན་ངོ་མ་དོམ་བུའི་ལུས་ན་རིག །
ཆག་མེད་པའི་རིད་པ་གཅིག་མེད་ཀི །
རྨས་མེད་པའི་ཤ་ཁ་གཅིག་མེད་ཀི །
ལུས་ཕུང་བོའི་དབང་བོ་རྣམ་ལྔ་འདིར། །
79



I
，
སྐྱོན་མེད་པའི་སྣ་ཁ་གཅིག་ཀྱང་མེད། །
ལོ་རྒས་ནས་རྣ་བས་མི་གོ་ཀི །
རྐང་སུག་བཞི་སྤོས་ན་འདའ་མ་འདར། །
མིག་ཁྲ་ཁྲས་རྒྱང་ཐག་མི་ནོན་ཀི ། །
ཨ་ཤུ་རེ་དོམ་བུ་ལོ་ཡིས་ཐུབ། །
རྒས་མི་རྒན་རྟ་རྒན་ཁྱི་རྒན་གསུམ། །
ངན་བྱས་ནི་མེད་རུང་ཀུན་གྱིས་སྡང་། །
ཕར་སོང་ན་ནག་ལོ་ཞར་ཆག་ཟེར། །
ཚུར་ཡོང་ན་བདའ་ལུ་མུག་རོ་ཟེར། །
མར་ཉལ་ན་འཆི་མེད་བདའ་རྒན་ཟེར། །
ཁྱིམ་བཟའ་བའི་ཧབ་ཆ་དགུང་ལས་མཐོ། །
ང་དོམ་བུའི་རྒྱུ་མ་སྐལ་ངོར་འབྱར། །
རྒྱུ་འཁོར་བ་བསགས་པའི་སྐལ་ནང་ན། །
ང་དོམ་བུ་འདུར་བའི་ཚེགས་གླ་ཡོད། །
ལས་འཁོར་བའི་དོན་ལ་ངས་འབད་ཀྱང། །
ཟས་སྙི་མོ་ཁ་ལ་མི་ཡོང་གི །
རྡོ་རིད་པ་སོ་ཡིས་མི་ཆོད་ཀི །
མིག་འཆི་མ་བཞུར་ཡང་སུ་ཡིས་རིག །
ཕུགས་ཁྱིམ་གྱི་ཆུང་མར་དབང་ཆེ་ཞིང་། །
ང་སྒོ་ཁའི་ནག་ལོ་ཉམ་ཐག་པ། །
80



ལོ་རྒས་པས་མནར་ན་ཡིད་རེ་སྨྲེང་། །
སེམས་སྨྲེང་བ་ཆེ་རུང་སུ་ལ་བཤད། །
དོན་དམ་པར་དོམ་བུ་སྙིང་རེ་རྗེ། །
ཕ་བཟང་པོའི་བུ་མོ་སྐད་ཅིག་འཇོག །
ཐང་སྒོ་ཁྱིར་རྒྱུན་དུ་མཉམ་རེ་ཞོག །
ཉིན་གཅིག་གི་ལྟོ་སྐལ་མི་གཅོད་རེམ། །
ཚེ་འདི་ནས་རང་གི་རྒྱན་ཞིག་ཡིན། །
ཚེ་ཕྱི་མར་རང་གི་ཚོགས་བསགས་རེད། །
ང་དོམ་བུ་འགྲོ་ཁའི་ཁ་ཆེམས་ཡིན། །
མཐར་ཁྱི་ཤི་གད་པ་ལྐོག་འཆིའི་དཔེ། །
དོན་དམ་པར་དོམ་བུའི་སྟེང་ལ་ཡོང་། །
འདིར་བཤད་པ་དོམ་བུའི་སྨྲེང་གླུ་ཡིན། །
ཁྱིམ་སྒོ་ཁྱི་ཡོད་པའི་བདག་པོ་ཚོ། །
གཏམ་དེ་ཚོ་མ་བརྗེད་ཡིད་ལ་ཟུངས། །
ང་དོམ་བུས་འཇིག་རྟེན་མི་ཡུལ་འདིར། །
སྡུག་རང་ཐོག་མྱངས་པའི་བསླབ་བྱ་ཡིན། །
8z
81
·



ལྷ་ལྡན་རྣ་ལོ།
ཟླ་བཞི་བའི་ཚེས་རིས་ཤར་ནས། །
བརླན་ཆུ་བོའི་འདབས་ནས་དར་ཞུ། །
ཆར་ཟམ་ཟིམ་ནང་ནས་འཇའ་ཤར། །
བྱ་ངང་བ་བསྒྲིགས་ནས་ཡུལ་ཐོན། །
དགུང་ཨ་སྔོན་འཁོར་ལོ་རྩིབས་བརྒྱད། །
སྤྲིན་དཀར་པོ་འཁོར་ལོའི་གཡང་ར། །།
སྤང་ཡངས་མོ་པད་མ་འདབ་བརྒྱད། །
ཆར་བསིལ་མ་པད་མའི་བདུད་རྩི། །
ལྷུན་རྫ་རྒན་གངས་རི་མཐོན་པོ། །
གཞོངས་གཙང་བོ་ཆུ་ཡི་འབྱུང་ཁུངས། །
སྔོ་དྭངས་གསལ་གཡས་འཁྱིལ་མཚོ་མོ། །
བྱ་ཁྲུང་ཁྲུང་འཁོར་ནས་གཤོག་རྩེན། །
བཞུར་ཤག་ཤག་འབབ་པའི་བསིལ་ཆུ། །
ཉ་གསེར་མིག་འཁོར་གྱི་ཕ་ས། །
ཤིང་སྤེན་མའི་ལྗང་ལོའི་གསེབ་ན། །
བྱེའུ་ཅོ་གའི་དྲུག་འགྱུར་ལྷང་ལྷང་། །
8
）



མདོག་དམར་སེར་ཨ་དར་ཤིས་དར། །
རླུང་བསེར་བུས་འགུལ་བའི་འདབ་མ། །
སེར་ལམ་མེར་ཉི་མའི་འོད་ཀྱིས། །
དཔྱིད་རྒྱལ་མོ་བསུ་བའི་འཛུམ་བཞད། །
སྐྱིད་ན་ཐང་ཤར་ཆུའི་མདོ་ན། །
ཕྱུག་སྡེ་ཆེན་མར་ཁུའི་མཚོ་མོ། །
དལ་ཤོལ་ལེ་སྦྲ་གུར་ཁྲ་ལེ། །
དོ་དུ་བ་ཁྲོད་ན་ལྗང་ངེ་། །
སྤང་སྔོ་ལྗང་སྔོ་མའི་ནང་ན། །
རྟ་ནོར་ལུག་གནམ་གྱི་སྐར་མ། །
འབྲི་ཐུལ་མའི་ངུར་སྒྲ་ལྡིར་ལྡིར། །
གཡང་རྒོད་མའི་འཚེར་སྐད་སེང་སེང་། །
སྨུག་སྤྲིན་པ་འཐིབས་པའི་རྫ་རི། །
ཞོགས་ཉི་འོད་ཤར་ནས་གསལ་ཡོང་། །
སྨུག་ཁྲོལ་ལེ་རི་རྒྱལ་ངོས་ནས། །
བྱ་ཁུ་ལོས་གསུང་སྐད་སྒྲོག་གི །
ནོར་འབྲི་མོ་བཞོ་གི་བུ་མོས། །
གསུང་མ་ཎི་དབྱངས་རྟ་སྙན་མོ། །
གཞོན་ཕོ་མོའི་རྩེ་དགའ་དགོད་སྒྲས། །
ཡུལ་རི་སྡེ་གཉིད་ལས་དཀྲོག་གི །
83



སྦྲ་རོག་རོག་རུ་སྡེའི་འདབས་ན། །
བླུན་མགོ་འཐོམས་བུ་ཕྲུག་ལྷ་ལྡན། །
བྱ་སྤྱོད་སྟངས་མི་ཡི་ཐ་མ། །
ལས་རྒྱུ་འབྲས་མེད་པའི་ཀླ་ཀློ། །
ང་ལྷ་ལྡན་རྣ་ལོའི་སྐྱེས་རབས། །
བཤད་བཏང་ན་རྒྱ་སྡེ་མ་གླེང་། །
ཤེས་བཏང་ན་དམོད་མོ་མ་བོར། །
རིག་བཏང་ན་མིག་ཆུ་མ་འཐོར། །
སྐྱེ་སྐར་མ་ཉི་མ་ནག་པོ། །
ལོ་གཅིག་པུའི་ནང་གི་ཉི་ནག །
ཟླ་བཅུ་བའི་ནང་གི་བཅུ་ནག །
སྐྱེ་ལོ་གདན་ལྕགས་ཁྱི་ནག་པོ། །
སྐྱེས་སྐར་མ་གཟའ་སྐར་ནག་པོ། །
ཐོད་བྲིས་པའི་རི་མོ་ནག་པོ། །
སེམས་བསམ་པའི་འཛིན་སྟངས་ནག་པོ། །
སྔོན་བསགས་པའི་ལས་དབང་ནག་པོ། །
ལས་ཟློག་མེད་རྣམ་ཤེས་འཁོར་ས། །
དོན་རང་གི་སྣང་བ་དགའ་ས། །
བུ་སྤྱོད་པའི་ལས་དོན་ནག་པོ། །
རྐུ་འཕྲོག་བཅོམ་མིན་པས་དོན་མེད། །
84



ཆུང་བྱིས་པའི་སྐྱེས་རབས་རྩེ་དགོད། །
གཞོན་དར་མའི་འཁྲུངས་རབས་སྨྱོན་པ། །
ལོ་རྒས་པའི་རྒན་པོའི་གནའ་རབས། །
མཐར་འཆི་མེད་ནད་གྱི་བཟུང་རབས། །
ཆུང་ལོ་ལྔའི་སྟེང་ནས་འབུ་བསད། །
བར་ལོ་བདུན་སྟེང་ནས་བྱིའུ་བསད། །
མཐར་བཅུ་གསུམ་རང་ལ་ཐོན་ནས། །
གསོན་རང་རིག་ཐོག་ནས་ང་བུད། །
མི་མ་སྨྱོས་སྨྱོན་པའི་རྟགས་བསྟན། །
ལས་བྱེད་སྟངས་ཁྱི་བྱ་ཕག་བྱ། །
ནུབ་འབྲི་མོའི་རྔ་བཤོར་ངས་བྲེག །
འདུག་ཁྱིམ་མཚེས་ར་མ་ངས་བཤས། །
ལྷན་འགྲོས་རོགས་རྩམ་ཁུག་ངས་བཤངས། །
འགྲོས་ན་ཟླའི་སྒོར་ཁུག་ངས་བསློགས། །
དོ་དུ་བ་བརྔུབས་འཐེན་ངས་བྱས། །
ཆང་ཨ་རག་ཧུབ་འཐུང་ངས་བྱས། །
ཤོ་མིག་དྲུག་ཟུར་གྱིས་ངས་འཕངས། །
མཐུན་ན་ཟླའི་ཐོད་པ་ངས་གཤགས། །
རང་ཁྱིམ་གྱི་སྒོ་ཟོག་ངས་བརྐུས། །
ཚིག་རྣ་བས་གོ་ན་ངོ་ཟེར། །
-
༈
85



ང་ལྷ་ལྡན་དར་མ་གཞོན་དུས། །
དྲིན་ཕ་མ་མཁོ་ནོ་མ་ཤེས། །
ཤ་དཔུང་རུས་སྟོབས་ཤེད་ཆེ་དུས། །
ལོ་རྒས་པའི་མནར་ནོ་མ་ཤེས། །
སེམས་སྣང་བའི་ང་རྒྱལ་ཆེ་དུས། །
ལས་རྒྱུ་འབྲས་སྨིན་ནོ་མ་ཤེས། །
ལམ་དོག་མོའི་ནང་ནས་ཟུར་འགྱིང་། །
ཚིག་དྲིས་པའི་ལན་ལ་འཁྱོག་བཤད། །
ཐང་དོན་མེད་ལམ་འགྲོའི་ལམ་བཀག །
ལམ་འགྲོ་བའི་མི་ལ་རྡོ་བརྒྱབ། །
རྟ་ཕར་བཙོང་མཚན་མོར་ཚུར་བརྐུས། །
ཚོང་ཉིན་མོར་བྱས་ནས་མཚན་འཕྲོག །
ཉིན་གཅིག་ལ་འཁོན་འཛིང་ཐེངས་གསུམ། །
ཟླ་གཅིག་ལ་གྲི་ཁ་ཐེངས་གསུམ། །
ལོ་གཅིག་ལ་བོའུ་ཁ་ཐེངས་གསུམ། །
དུས་རྒྱུན་དུ་ཁུ་ཚུར་བཅངས་འདུག །
དགྲ་རྐུན་མའི་འགྲོ་ལུགས་ཧམ་ལངས། །
འཕྲོག་རྒྱུ་ནོར་རིག་ན་ཧེབ་ལངས། །
བཅོམ་ཅ་ལག་རིག་ན་སེམས་འགུལ། །
ཁ་མི་རྒྱུག་ཇག་རྐུན་ཁར་བརྒྱུགས། །
86



ལུས་སྤྱོད་པའི་བྱེད་སྟངས་ཁྲམ་པ། །
ལྟ་ལད་མོ་བྱེད་ས་རྐུན་མ། །
ཉིན་འགྲོ་རོགས་བཤད་རོགས་འཁྱམ་པོ། །
མཚན་ཉལ་རོགས་འདུག་རོགས་ལྡོམ་པོ། །
ཐང་རི་སྟོང་མི་གསུམ་ཉུལ་ན། །
ནང་ལྷ་ལྡན་རྣ་ལོ་ལོས་ཡོད། ། །
མི་གསུམ་གྱིས་རྐུ་གྲོས་བྱས་ན། །
གཅིག་ལྷ་ལྡན་རྐྱལ་སྟོང་ལོས་ཡིན། །
རྟ་ཁྲ་ཁྱུ་སྡེ་ནས་དེད་ན། ། །
ནང་ལྷ་ལྡན་ལག་ལོ་ལོས་ཡོད། །
གཡང་འབྲི་མོ་རི་ནས་བཤས་ན། །
ཐན་ལྷ་ལྡན་གྲལ་ལ་ལོས་ཐེབས། །
གཅེས་དོན་མེད་བུ་ཕྲུག་བསད་ན། །
ནང་ལྷ་ལྡན་ཁྲེལ་མེད་ལོས་ཁེལ། །
རྟ་འདོ་ལི་བོར་བའི་རྗེས་གཅོད། །
སེམས་གསེག་ས་ལྷ་ལྡན་རྣ་ལོ། ། །
འབྲི་ཐོལ་ལི་བོར་བའི་འདྲི་བཤེར། །
སོ་བྱེད་ས་ལྷ་ལྡན་རྣ་ལོ། །
འབའ་ལག་མོ་བོར་བའི་རྩད་གཅོད། །
དོགས་ཟ་ས་ལྷ་ལྡན་རྣ་ལོ། །
，
87



ནོམ་བོར་བའི་ངན་ཉུལ་བཙགས་ས། །
བློ་མི་ཐུབ་ལྷ་ལྡན་རྣ་ལོ། །
མནའ་བཅད་པའི་མནའ་ཡ་བཙོང་ནི། །
ལས་མི་དགེ་ལྷ་ལྡན་རྣ་ལོ། །
གཉེན་སྦྲ་སྒོ་ནང་བརྐུས་བྱེད་ནི། །
དོན་མི་འགྲུབ་ལྷ་ལྡན་རྣ་ལོ། ། །
སྡེ་ཕྱི་ནང་གྱོད་ཁ་གཏུགས་ནི། །
ལམ་མི་འགྲོ་ལྷ་ལྡན་རྣ་ལོ། །
མི་གསུམ་གྱིས་ལྐོག་གྲོས་བྱེད་དུས། །
རྟ་གསུམ་གྱི་རྔ་མ་མདུད་དུས། །
ཚིག་གསུམ་གྱི་མནའ་ཚིག་འཇོག་དུས། །
གྲི་གསུམ་གྱི་དབལ་ཁ་བརྡར་དུས། །
ཆུ་གསུམ་གྱི་འདྲེས་མདོར་འབུད་དུས། །
རི་གསུམ་གྱི་རྩེ་ནས་བལྟ་དུས། །
ལུང་སུམ་མདོའི་བ་ཁ་འཛིན་དུས། །
ཞག་ཉིན་གསུམ་རྒྱུག་འདུར་བྱེད་དུས། །
སྡེ་གསུམ་གྱི་རུ་མཐའ་ཉུལ་དུས། །
རྟ་གསུམ་གྱི་སྒྲོག་ཁ་བཀྲོལ་དུས། །
འབྲི་གསུམ་གྱི་སྐེ་ལུང་ཕུད་དུས། །
བརྐུས་འབྲི་མོ་རི་ནས་བཤའ་དུས། །
-
-
，



རྡོ་གསུམ་གྱི་བ་རྡོ་འཛུགས་དུས། །
ཇ་འོ་མའི་མཆོད་གསུམ་འཕེན་དུས། ། .
ཤ་ལྷུ་གསུམ་བགོས་ནས་ཟ་དུས། །
བོའུ་ཁྲ་རིང་འབེན་ལ་འཕེན་དུས། །
རྐུན་ཁྲམ་པའི་ཇག་སྟོན་བྱེད་དུས། །
བསང་དུ་བ་གནམ་ལ་མཆེད་དུས། །
བོའུ་གསུམ་གྱི་གཟུ་འབབ་བཤད་དུས། །
རྟ་གསུམ་གྱི་མགྱོགས་མྱུར་ངོམ་དུས། །
བུ་གསུམ་གྱི་དཔའ་རྟགས་འཇོག་དུས། །
ཤོ་ཁྲ་མིག་ཐང་ནས་རིལ་དུས། །
རྟ་ནོར་ལུག་རི་ནས་གཅོད་དུས། །
རྗེས་ར་མདའི་འཐབ་ཡ་བྱེད་དུས། །
ནང་ལྷ་ལྡན་རྣ་ལོ་ལོས་ཡོད། །
ལས་མ་དག་སྔོན་གྱི་བསགས་པ། །
མགོ་ཀླད་པའི་སྨུག་པ་དྭངས་ཀི །
སེམས་ཁྲ་མོ་གཏིང་ནས་སྐྱིད་གི །
འགྲོས་མ་རབས་གྲོགས་པོར་འགྲོགས་ཏེ། །
ངན་སྣ་ཚོགས་ལས་ལ་ཞུགས་ནས། །
ཁ་ཐུར་ལ་འདྲུད་པའི་འདྲེ་རྒན། །
མི་སུ་ཡིན་མ་ཤེས་རང་ལད། །
89



མཚན་མི་ཉལ་འུག་པ་འཕུར་འཕུར། །
ཉིན་མི་འདུག་སྤྱང་ལྟོགས་འདུར་འདུར། །
གནས་ངེས་མེད་ས་འཁྱམ་རྡོ་འཁྱམ། །
ཡུལ་མེ་འཁོར་རླུང་གི་ཁུར་ཁུར། །
མཚོན་མདུང་མོའི་མགོ་ལ་ང་བཀལ། །
གྲི་རྣོན་པོའི་སོ་ཁར་ང་ནུར། །
བཙན་དཔའ་བོའི་འཛིང་ཡང་བསྡད། །
ལྕག་ཁྲ་མོས་བྲབ་ན་ངས་བསྲན། །
ང་ད་ལམ་ཕོ་ལོ་དྲུག་ཅུ། །
ལོ་རྒས་པས་མནར་བའི་སྡུག་བསྔལ། །
རྒྱུ་ལོངས་སྤྱོད་ཟད་པའི་སྡུག་བསྔལ། །
ཁྱིམ་བཟའ་ཚང་འདས་པའི་སྡུག་བསྔལ། །
ནུབ་ཉལ་ནས་ཕྱི་འདང་བརྒྱབ་ན། །
ལུས་འདོམ་གང་རང་ལ་འཛོམས་དུས། །
དྲིན་ཕ་མའི་གསུང་ཁ་མ་བླངས། །
གྲོགས་ན་ཟླའི་ཚིག་བདའ་མ་བརྩིས། །
ཚེ་གཅིག་ལ་མི་ཆོས་མ་ཤེས། །
དྲག་མི་ཐུབ་ནད་ཀྱི་ཟིན་ནས། །
ལུས་ཕུང་བོ་གཟེར་བའི་ན་ཟུག །
སྡུག་ཉལ་སའི་སྟན་ལ་འབྱར་གི །
90



སྨད་རྐང་གཉིས་ཞ་ནས་འཕོངས་འབྱར། །
མགོ་གཡོན་པའི་རྣ་མཆོག་ཤུལ་མེད། །
ལག་གཡས་པའི་ལག་མགོར་གཞི་མེད། །
རྩ་དཀར་ནག་དབང་བོ་རང་ཉམས། །
མགོ་རྐང་ལག་ལྔ་བོའི་སྟེང་ན། །
སྐྱོན་མེད་པའི་ལྷུ་ཚིག་གཅིག་མེད། །
གསེང་དོན་ལྔ་སྣོད་དྲུག་ཐོག་ན། །
བཙན་གཟེར་མིག་ཕུར་བ་རྡེབ་རྡེབ། །
གློ་མཆིན་པ་ཐིག་ནག་ཁྱེར་ནས། །
ཟས་འབྲུ་དྲུག་ཕོ་བས་མི་བཞུ། །
སྒལ་རུས་པའི་སྟེང་ན་ཤ་མེད། ། །
གཉིད་གཏི་མུག་ལུས་ན་མེད་ཀི །
གནའ་སྲིད་པའི་མི་རྒན་ཁ་ནས། །
ཚིག་དོན་ཅན་འཁོར་བའི་གནས་ལུགས། །
ཁྱིམ་ཕྱུག་པོ་ཚང་ལ་མི་འཁོར། །
རྩྭ་འཛོམས་པའི་རི་ལ་ནོར་འཁོར། །
བཞུར་དྭངས་མོའི་ཆུ་ལ་ཉ་འཁོར། །
ས་སྐྱིད་པོའི་ཡུལ་ལ་སྡེ་ཆགས། །
འདི་འཇིག་རྟེན་འཁོར་བའི་ལུགས་རེད། །
ལུགས་མིན་རུང་འཁོར་བའི་འཁོར་ལུགས། །
，
91



རང་རུ་སྡེའི་གྲལ་གྱི་ཁྱིམ་ཡིན། །
ནོར་རྨིག་པའི་ས་གཙགས་ང་མེད། །
ནང་ཕུ་ནུའི་གྲལ་གྱི་མི་ཡིན། །
གྲོགས་ཨ་རོག་ཟེར་ནི་ང་མེད། །
སྦྲ་རོག་རོག་ཕྱི་ནང་མཚམས་ན། །
སྒོ་སྲུང་གི་སྒོ་ཁྱི་སྡེར་བཞི། །
ཁྱིམ་སྐྱོང་གི་ལྷ་ལྡན་རྣ་ལོ། །
རིག་བཏང་ན་ཞེ་ཐག་ཆད་ཀི །
ང་ལྷ་ལྡན་ཞ་ནས་མར་བལྟས། ། །
ཁྱི་ནག་ལོ་ཉལ་ནས་ཡར་བལྟས། །
ཟས་རྒྱུ་ནོར་ཚར་བའི་མཐའ་མ། །
བཞི་དུས་ཚིགས་ནག་ཟ་ནག་འཐུང་། །
ཁྱིམ་གཅིག་གི་དར་རྒུད་ཐེངས་གསུམ། །
ཚེ་གཅིག་གི་སྐྱིད་སྡུག་ཐེངས་གསུམ། །
ཉིན་གཅིག་གི་དྲོད་འཁྱག་ཐེངས་གསུམ། །
ལུས་ཕུང་བོའི་ཚ་གཟེར་ཐེངས་གསུམ། །
ལས་མ་ཤེས་འཚུགས་པའི་སྡིག་སྒྲིབ། །
དོན་ལུས་ལ་ཕོག་པའི་མནར་སྨིན། །
རང་བཅས་པའི་འབྲས་བུ་རང་སྨིན། །
སྔོན་བསགས་པའི་ལས་ལ་བཅོས་མེད། །



དྲིན་ཕ་ལོ་ལུས་ཕུང་བདེ་དུས། །
ཁྱིམ་འཁོར་བ་ཁ་ཞག་སྣུམ་དུས། །
དྲིན་མ་ལོ་ཁམས་ན་ཡོད་དུས། །
ཚིག་ཁ་ལ་གོ་སྟོན་བྱས་དུས། །
ལས་མི་འགྲུབ་ལྷ་ལྡན་རྣ་ལོས། །
དྲིན་ཕ་མའི་བཀའ་གསུང་ཅིར་བརྩི། །
སེམས་དཀར་པོའི་ཁ་ལ་ཅིར་ཉན། །
ཚིག་བརྒྱ་བཤད་རྣ་བས་ཅིར་གོ །།
ཡག་མ་མོའི་ཇ་སློག་འཇམ་པོ། །
གོན་མ་ཤེས་ལྷ་ལྡན་རང་ལད། ། །
གྲུག་གང་གི་འདོ་བ་སེར་མ། །
ཞོན་མ་ཤེས་ལྷ་ལྡན་རང་ལད། །
ཟས་ཞིམ་པོའི་འབྲི་ཞོ་མངར་མོ། །
འཐུང་མ་ཤེས་ལྷ་ལྡན་རང་ལད། །
དྲིན་ཕ་མའི་བཀའ་ཚིག་དམ་པོ། །
སྲུང་མ་ཤེས་ལྷ་ལྡན་རང་ལད། །
རུ་སྡེ་བའི་མི་ཁ་གཉན་པོ། །
འཛེམ་མ་ཤེས་ལྷ་ལྡན་རང་ལད། །
ཁྱིམ་ཕྱི་ནང་འཛོམས་པའི་འཁོར་བ། །
བཀོལ་མ་ཤེས་ལྷ་ལྡན་རང་ལད། །
93



ཡོད་ཕ་མའི་བསོགས་པའི་ནང་ནས། །
འདུག་མ་ཤེས་ལྷ་ལྡན་རང་ལད། །
ལས་དཀར་ནག་འཇིག་རྟེན་རྒྱུ་འབྲས། །
བརྩི་མ་ཤེས་ལྷ་ལྡན་རང་ལད། །
ལུས་འདོམ་གང་གཡོ་སྒྱུའི་རྐྱལ་བ། །
ནང་ཞེ་སྡང་དུག་སྦྲུལ་ནག་པོ། །
མཐོ་རི་རབ་མཐོ་ནི་མ་ཤེས། །
དམའ་རྒྱ་མཚོ་ཟབ་ནི་མ་ཤེས། །
རྟ་འདོ་བ་བརྒྱུག་དགོས་ངས་བསམས། །
བོའུ་ཁྲ་རིང་འཁུར་དགོས་ངས་བསམས། །
རྒྱུ་ནོམ་པ་འཕྲོག་དགོས་ངས་བསམས། །
བུ་དཔའ་བོ་བྱེད་དགོས་ངས་བསམས། །
དབྱར་ཟླ་གསུམ་སྔོ་ལྗང་སྐྱེས་དུས། །
རྟ་གྲོ་ལིའི་རྔ་མ་ངས་མདུད། །
རྫ་ཁྲ་ཡག་ཁ་རི་བརྒྱུད་ནས། །
ས་ཁུག་ཆེན་ལུང་གསུམ་མདོ་ནས། །
སྨུག་ལང་ལོང་འཐིབས་པའི་གསེང་ནས། །
རྟ་ཁྲ་ཁྲའི་ཁྱུ་མགོ་ངས་དེད། །
གཡང་རྒོད་མ་རྟེའུ་འཕྲོད་མ། །
སྐྱིད་རྟ་བོ་གྲུག་ཞིང་ལྡན་མ། །
_94



འཛོམས་གཡང་ལ་གོམ་ལག་ལྡན་མ། །
རྒྱུག་བྱང་མའི་སྒ་བཅའ་བླངས་མ། །
མགྱོགས་གྱི་ལིང་སྲུང་རྟགས་བཏགས་མ། །
རྟེའུ་ཐོར་མོ་རྔ་རྔོག་བླངས་མ། །
ཕྱུག་བཙན་པོའི་རྟ་རྗེས་ངས་བཅད། །
ཤུལ་རྟ་ལུད་མིན་ནས་མ་བསྐྱུར། །
བོའུ་ཁྲ་རིང་ཕར་འཕེན་ཚུར་འཕེན། །
རྡུལ་དུ་བས་བར་སྣང་གང་ཐལ། །
མདའ་ལི་མ་སེར་བ་འབབ་འབབ། །
སྒྲ་རྔ་ཆེན་ལྡིར་ལྡིར་བརྡུངས་འདྲ། ། །
རྟ་འདོ་ལི་ཁྲག་གི་ནང་བསྙལ། །
བུ་གཅེས་ཕྲུག་དུང་སོ་ས་བསྒོར། །
སྟོད་རི་ཆེན་སྨུག་པས་བཏུམས་ནས། ། ་
གཞུག་ར་མདའ་རི་བསྐྱུར་ཐང་བསྒྱུར། །
ཇག་རྟ་དེད་གར་སོང་ཆ་མེད། །
ཕྱི་སྡེ་ཆེན་གྱོད་ཁ་ངས་གཏུགས། །
སྟོན་ཟླ་གསུམ་རྩྭ་མགོ་སྐྱ་དུས། །
རྩྭ་འཇག་མའི་ཇ་ཡུག་ལྡེམ་ལྡེམ། །
འབའ་ལག་མོའི་བལ་ཁ་ཡང་འཚོབ། །
རྟ་རྐྱང་ལིའི་རྔ་མ་ངས་མདུད། །
95



རྫ་མཐོན་པོའི་སྒང་ཟུར་བརྒྱུད་ནས། །
རི་ལྷུན་པོའི་ལྷོ་ཕྱོགས་ངོས་ནས། །
སྤྱང་དར་མ་འཇབ་འཇབ་བྱས་ནས། །
གཡང་ལུག་ཁྱི་སྐོར་དེད་ངས་བྱས། །
འབའ་ཚེར་མོ་རྣ་སྐུད་དྲངས་མ། ། །
འཕྲོས་ཕོ་ཐོང་ཤ་ཚིལ་འཕྲོད་མ། །
ཡག་མ་མོས་ཉིས་ལུག་ཁྲིད་མ། །
གཡང་ཚེ་ཐར་རྣ་རྩེར་བཏགས་མ། །
གཉོམ་ཕྱུག་པོའི་ལུག་གི་རྗེས་བཅད། །
ཤུལ་རིལ་མ་མིན་ནས་མ་བསྐྱུར། ། ་
རྡོ་དབྱུག་པས་ཕར་རྒྱག་ཚུར་རྒྱག ། །
རྫི་རྒན་པོའི་བརླ་དཔྱིའི་ཚིགས་ལྟེབ། །
བད་དཀར་པོ་བཞག་ནས་རྗེས་བརྣོགས། །
གཞུག་ར་མདའ་གཡས་བསྐྱུར་གཡོན་བསྐྱུར། །
རྐུན་ལུག་དེད་གར་སོང་ཆ་མེད། །
ནང་ཕུ་ནུ་གྱོད་ཁ་ངས་གཏུགས། །
དགུན་ཟླ་གསུམ་ས་གཞི་འཁྱག་དུས། །
རྟ་སྔོ་ལིའི་རྔ་མ་ངས་མདུད། །་
ཐང་སྐྱ་མོ་ཐད་ཀྱིས་བཅད་ནས། །
རླུང་ཁངས་ཐལ་འཐིབས་པའི་ཐང་ནས། །
96



ཆུ་གཙང་བོའི་དར་སོབ་ཁ་ནས། །
ནོར་གནག་པོའི་ཁྱུ་མགོ་ངས་དེད། །
འབྲི་ཐོལ་དཀར་བེའུ་འཕྲོད་མ། །
གཡག་རོག་པོ་ཤ་ཤེད་ལྡན་མ། །
མཛོ་ཁྱུང་དཀར་སྣ་གཅུ་བརྒྱུས་མ། །
ཞོལ་ལྷ་གཡག་སྲུང་རྟགས་བཏགས་མ། །
སྐམ་རྟོལ་མོ་སྐེ་ལུང་སྤྲད་མ། །
ཡར་ཡར་མོའི་རྔ་བཤོར་གཏུབ་མ། །
ཁྱིམ་དར་མའི་ནོར་རྗེས་ངས་བཅད། །
ཤུལ་ལྕི་བ་མིན་ནས་མ་བསྐྱུར། ། །
གྲི་ཤིང་ལང་ཕར་གཡུག་ཚུར་གཡུག །
གཉོམ་རྫི་བོ་ཁྲག་གི་ནང་བསྙལ། །
ཁངས་དཀར་པོ་བབས་ནས་རྗེས་བརྣོགས། །
གཞུག་ར་མདའི་ས་བསྐྱུར་རྡོ་བསྐྱུར། །
དགྲ་ནོར་འདེད་གར་སོང་ཆ་མེད། །
ནང་རུ་ཆེན་ཁ་མཆུ་ངས་གཏུགས། །
དཔྱིད་ཟླ་གསུམ་སྦྲང་ཆར་བབས་ནས། །
རླུང་བསེར་བུའི་བསེར་ཁ་ལྷོད་ཀི །
དུས་ནམ་ངན་སྐྱ་ཆད་སྔོ་རྡུགས། །
དཔྱིད་རྒྱལ་མོའི་གདུ་བུ་འགུལ་དུས། །
97



ལམ་སྐྱ་རིང་བརྒྱུད་ནས་ང་འདུར། །
སྡེ་ཆེ་ཆུང་རི་མཐའ་ངས་ཉུལ། །་
བཏགས་རྟ་བོའི་སྲབ་མདའ་ངས་བླངས། །
ལྡོམ་ཁྱི་མོའི་ཞྭ་བཞི་ངས་བཅགས། །
རྒན་ཁེར་འགྲོའི་ཞོན་རྟ་ངས་འཕྲོག །
གཉོམ་ཁེར་ཁྱིམ་མཛོ་མོ་ངས་བཤས། །
མེད་རྒན་མོའི་རྩམ་ཁུག་ངས་བཅོམ། །
སློང་སྤྲང་པོའི་ཁུར་ཁུག་ངས་བསློགས། །
རླུང་ས་རྡུལ་བབས་ནས་རྗེས་བརྣོགས། །
ཡོད་རྒྱུ་རྫས་ས་བརླགས་རྡོ་བརླགས། །
གཏམ་མི་ཁ་ནངས་ཕོག་དགུང་ཕོག །
ཁྱིམ་གཡས་གཡོན་འཁོན་ཁ་ངས་གཏུགས། །
ལོ་གཅིག་གི་དབྱར་དགུན་སྟོན་དཔྱིད། །
ཟླ་གཅིག་གི་ཉིན་ཞག་དྲུག་ཅུ། །
དོན་མི་འགྲུབ་ལྷ་ལྡན་རྣ་ལོས། །
སེམས་རྣམ་ཤེས་རི་སྤྱང་འདྲ་བོ། །
གཡེང་འདུག་ས་ཇག་རྐུས་ཁྲམ་གསུམ། །
ལུས་མི་འབྲལ་སྒ་རྟ་སྲབ་གསུམ། །
ལག་མི་འབྲལ་གྱི་བོའུ་མདུང་གསུམ། །
མིག་མི་འབྲལ་གཞན་གྱི་རྒྱུ་ནོར། །



མཚན་མུན་ནག་ཆར་བའི་ནང་ནས། །
སྡེ་ཁྲ་ཁྲའི་རི་མཐའ་ཉུལ་ནས། །
ཡུལ་ཡོད་རུང་མགོ་མེད་སྟོང་འཁྱམས། །
ཕྱུག་ཆེན་པོ་ཚང་གི་མཛོ་བརྐུས། །
གཉོམ་འདུག་ཤེས་ཚང་གི་འབྲི་བརྐུས། །
དབུལ་སྤྲང་བོ་ཚང་གི་ར་བརྐུས། །
ཁྱིམ་ཁེར་འདུག་རྒན་མོའི་ཁྱི་བརྐུས། །
ཕེབས་བླ་མའི་གུར་སྒར་ངས་བཅོམ། །
བན་སེར་མོའི་ན་བཟའ་ངས་བཅོམ། །
གཉན་སྔགས་པའི་མཆོད་ཁུག་ངས་བཅོམ། །
ལྡོམ་སྤྲང་བོའི་ཁུར་བོ་ངས་བཅོམ། །
རྟ་སྔར་ཉིན་དེད་པའི་ཕྱི་ཉིན། །
འགྲོག་རོགས་པ་ནང་བདམས་ངས་བྱས། །
བོར་བླངས་པའི་ནོམ་དངུལ་ངས་ཟོས། །
ལས་རྒྱུ་འབྲས་མེད་པའི་རྣ་ལོ། །
ཕྱི་སྡེ་བའི་ཁ་ནས་བཤད་ནོ། །
དོན་རང་གི་རྣ་བས་གོ་ནོ། །
རྟ་བོར་ན་ལྷ་ལྡན་རྐུན་ཇག ། །
འབྲི་བོར་ན་ལྷ་ལྡན་རྐྱལ་སྟོང་། །
ལུག་བོར་ན་ལྷ་ལྡན་སྤྱང་ཀི ། །
99



མི་བསད་ན་ལྷ་ལྡན་གྲིབ་ནག །
རྒྱུ་དེད་ན་ལྷ་ལྡན་ཁོག་ནག །
ཟས་བོར་ན་ལྷ་ལྡན་ཁྱི་རྐུན། །
ཡར་ལུག་རྫིའི་ཁ་ན་རྣ་ལོ། །
མར་ཆུ་ལེན་ཁ་ན་རྣ་ལོ། ། །
རྒན་ལོ་ལོན་འཚོགས་ན་རྣ་ལོ། །
སྡེ་རུ་བར་འཁྱམས་ན་རྣ་ལོ། །
ཕྱི་དགྲ་བོ་ནང་ལ་འཁྲིད་ནི། །
ཐན་རྣ་ལོ་མིན་པའི་མི་མེད། །
ནང་བདུད་རྩི་ཕྱི་ལ་འཕོ་ནི། །
འདང་བརྒྱབ་ན་ལྷ་ལྡན་ང་རེད། ། །
ངས་རང་ཁྱིམ་སྐྱོང་གི་འཁོར་འཛིན། །
ལོ་བརྒྱད་ཅུ་ཟིན་པའི་མ་ལོ། །
ལས་འཁོར་བ་འབད་པའི་སྡུག་བསྔལ། །
ལོ་རྒས་པའི་གཉེར་མ་ཤིག་གེ །
ལུས་ནད་ཀྱི་ཐེབས་པའི་སྡུག་བསྔལ། །
སོ་སུམ་བཅུའི་ཤུལ་ན་གཅིག་མེད། །
ཐན་བུ་ཕྲུག་བསྐྱངས་པའི་སྡུག་བསྔལ། །
མགོ་དཀར་པོ་ལུག་ཆུང་ཚ་རུ། །
དྲིན་ཕ་ལོ་ཤི་བའི་སྡུག་བསྔལ། །
100



མགོ་བསྒུར་ནས་སྔམ་པ་རིང་འཐེན། །
མེད་མུ་གེས་མནར་གི་སྡུག་བསྔལ། །
ལུས་བཀུག་ནས་ནད་གཟེར་བསྲན་གི །
རྒྱབ་སློག་ཆད་སྟེང་གི་ལྷན་པ། །
བརྩིས་བཏང་ན་ནམ་མཁའི་སྐར་ཚོགས། །
གོས་དྲོན་པོ་རྒྱབ་ལ་མ་འབྱོར། །
ཟས་ཞིམ་པོ་ཁ་ལ་མ་རེག ། །
ངག་འཇམ་པོའི་བུ་ཕྲུག་མ་སྐྱེས། །
ཤ་ཟད་ནས་རུས་པ་ཐུག་གི ། །
མགོ་རྐང་ལག་འགུལ་ན་ཁྲོག་ཁྲོག །
ལག་སོར་མོ་ཡར་འཁྱོག་མར་འཁྱོག །
ལུས་ནད་སྡུག་བྱུང་བའི་མ་ལོ། །
མེད་མུ་གེས་དེད་པའི་མ་ལོ། །
ལུས་རྒས་པས་མནར་པའི་མ་ལོ། །
རྒྱུད་བུ་ཕྲུག་ངན་པའི་མ་ལོ། །
ཡིད་ཤར་ན་བཟོད་ཐབས་མེད་ཀི །
བཤད་བཏང་ན་མིག་ཆུ་འཐོར་གི །
རིག་བཏང་ན་ཞེན་པ་ཚ་གི །
དྲིན་ཆེ་བའི་མ་ལོ་སྙིང་རྗེ། །།
ཁྱིམ་མ་ལོ་རྒས་པའི་མཐའ་མ། །
101



རྟ་ནོར་ལུག་སྒོ་ན་མེད་ཀི ། །
ཟས་བསོགས་པ་སྣོད་ན་མེད་ཀི །
རྒྱུད་བུ་ཕྲུག་བསྙོར་ནི་མེད་ཀི ། །
ཟླ་གཅིག་ལ་འདུག་ཐབས་དཀའ་གི །
ཞག་གཅིག་ལ་བཟོད་ཐབས་མེད་ཀི །
རྒྱུ་མེད་ནས་སྟེང་ལ་ཚེགས་ཆེ། །
མིག་མཆི་མས་བསྐོར་ནས་ཞར་ཐལ། །
བུ་ངན་ནས་སྟེང་ལ་སེམས་གཉོམ། །
ལུས་ཕུང་བོ་སྐྱི་མོའི་ལོག་ཐལ། །
ལོ་རྒས་པའི་སྟེང་ལ་ནད་མང་། །
ཚེ་ཕྱི་མའི་ཡུལ་ལ་འདས་སོང་། །
དྲིན་མ་ལོའི་ཁ་སེམས་དཀར་པོ། །
ཕྱི་རྒྱ་སྡེའི་ཁ་ནས་འུར་གི །
ནང་རུ་སྡེའི་མིག་ལ་འཆར་གི ། །
མི་རྒན་གཞོན་ཐམས་ཅད་གླེང་གི །
ཤུལ་ལུས་ནོ་ལས་ངན་རྣ་ལོ། །
དགྲ་འཆི་བདག་འབོད་པ་མི་ཡོང་། །
སྒོ་སྲུང་གི་ཁྱི་རྒན་ནག་ལོ། །
ཕོ་ལྟོགས་ནས་རྒྱུ་མ་སྒལ་འབྱར། །
ང་ལྷ་ལྡན་རྣ་ལོའི་ཚེ་སྨད། །
102



ཕྱི་བལྟས་ན་མི་ལུས་རིན་ཆེན། །
ནང་རྣམ་ཤེས་མར་མེ་སྣུམ་ཟད། །
དོན་ཚེ་སྲོག་ཟད་པའི་མཐའ་མ། །
ཆུ་གཙང་བོ་བཞུར་བའི་ཤུལ་ན། །
རྡོ་གྲམ་པ་མི་འདུག་ཀ་མེད། །
ཚེ་འདས་པའི་ཕ་མའི་ཤུལ་ན། །
ང་རྣ་ལོ་མི་འདུག་ཀ་མེད། །
ནགས་ཤིང་ཕྲན་མཐོར་བའི་སྣ་ལོ། །
རླུང་བསེར་བུས་གར་ཁུར་ཆ་མེད། །
རྒྱུན་ཆད་པའི་བྱུར་དམར་ཕྲེང་བ། །
ཕྱོགས་གང་ས་གང་འཐོར་ཆ་མེད། །
བཅུད་བླངས་པའི་གཡུ་སྦྲང་སྔོན་མོ། །
གནས་འཕུར་ས་གང་ཡིན་ཆ་མེད། །
ཚེ་ཕྱི་མའི་ཡུལ་གྱི་ལས་དབང་། །
ལུས་རྣམ་ཤེས་སྐྱེ་ས་ཆ་མེད། །
ངས་ཚེ་བསོགས་འཁོར་བའི་ནང་རྫོངས། །
གཡག་གཅིག་ལ་འགེལ་རྒྱུ་མེད་ཀི ། །
ནད་སྨན་བཅོས་བྱེད་སྤྱད་ང་མེད། །
རྗེས་བླ་མ་ཞུ་སྤྱད་ང་མེད། །
ཆོས་སྨོན་ལམ་འདོན་སྤྱད་ང་མེད། །
103



སྙིང་རྗེ་ནོ་དྲིན་ཅན་མ་ལོ། །
ང་ལྷ་ལྡན་རྣ་ལོ་ལས་ངན། །
ཁྱིམ་བཟའ་ཚང་ཤུལ་ན་ཁེར་འདུག །
ཡིད་སྐྱོ་ནས་དྲན་གི་ཕ་ལོ། །
དྲིན་ཕ་ལོ་ཡུལ་ན་ཅིར་ཡོད། །
འདི་འཇིག་རྟེན་འཁོར་བའི་ལུགས་རེད། །
མིག་མཆི་མ་བསྙིལ་ནས་ཐར་ཐར། །
སེམས་སྨྲེང་ནས་དྲན་གི་མ་ལོ། །
དྲིན་མ་ལོ་ཕྱི་མའི་ཡུལ་རེད། ། །
ལས་བསགས་པ་ཅི་ཡོད་ཆ་མེད། །
ཁོག་མཆིན་པར་གཅུ་ལོག་བྱེད་ཀི །
ཤ་མཆེད་གི་བུ་ཕྲུག་ང་མེད། །
སེམས་དཀར་བའི་ཕ་མ་ང་མེད། །
ཁྱིམ་བཟའ་ཚང་འཁོར་ནི་ང་མེད། །
རྒྱུ་འཁོར་བའི་བསོགས་པ་ང་མེད། །
སྒོ་རྨིག་བཞི་འདོག་རྒྱུ་ང་མེད། །
དབྱར་སྐོམ་སེལ་དཀར་ཆུ་ང་མེད། །
དགུན་བཅུད་ལྡན་དམར་ཟས་ང་མེད། །
ཇ་བསྐོལ་ན་ཁ་འདེབས་ང་མེད། །
ཟས་འབྲུ་དྲུག་རྩམ་པ་ང་མེད། །
104



ཆར་འགོག་གི་ཕྱིང་ལཱ་ང་མེད། །
ཙག་འགོག་གི་སློག་པ་ང་མེད། ། །
ཚིག་གསང་གཏམ་བཤད་ས་ང་མེད། །
ཚེ་ཕྱི་མའི་བྲོ་ཁ་ང་མེད། །
ཚེ་འདི་ཡི་འདུག་རྟེན་ང་མེད། །
ཁངས་བབས་ན་རྐང་ལྷམ་ང་མེད། །
ནད་གསོ་བའི་སྨན་མཆོག་ང་མེད། །
སྦྱིན་གཏོང་གི་ཟས་ནོར་ང་མེད། །
འགྲོ་འདུག་གི་རྐང་བ་ང་མེད། །
སྐོམ་ཆུ་ཚན་ལྟུད་ནི་ང་མེད། །
ཡོང་མགྲོན་པོར་ཇ་ཆུ་ང་མེད། །
ལས་ནག་པོ་བརྒྱ་སྡེས་ལོས་ཤེས། །
བཤད་མི་དགོས་རང་གི་སེམས་གསལ། །
མཁོ་ལག་མགོ་གཞི་རྩ་མེད་ནོ། །
བྱ་སྤྱོད་ངན་ལས་པའི་འབྲས་བུ། །
ལུས་ལྷུ་ཚིགས་ཐོག་གི་རྨས་སྐྱོན། །
འདུག་མ་ཐུབ་མདའ་མདུང་ཤུལ་རེད། །
རྣ་མེད་ནོ་ངན་རྟགས་ལོས་ཡིན། །
འདྲི་མི་དགོས་རུ་སྡེའི་ཁས་བཤད། །
ཕྱིར་འཁོར་ནས་ཕྱི་འདང་བརྒྱབ་ན། །
105



ལས་འཁོར་བའི་འུར་འུར་ནང་ནས། །
བྱ་དོན་ངན་ནང་ལ་གཡེང་ནས། །
སེམས་ཁྲ་མོ་རླུང་ལ་བསྐུར་ནས། །
ལས་ནག་པོའི་ཕྱོགས་ལ་ངས་འབད། །
ངན་ཇག་རྐུན་ཧམ་གསུམ་ངས་བྱས། །
དཀར་དགེ་བའི་ཕྱོགས་ལ་ཨང་ཉིན། །
ནག་སྡུག་པའི་ཕྱོགས་ལ་ཧ་ཧ། །
ཕ་ཤི་ནས་བླ་མ་མ་འཕྲོད། །
མ་ཤི་ནས་དགེ་སྨོན་མ་འབྱོར། །
ལས་རྒྱུ་འབྲས་བརྣོགས་པ་གྲངས་མེད། །
ལས་རྣམ་སྨིན་ལུས་ན་གསལ་འདུག །
ས་ཞིག་ཞིག་བྱེད་ནོ་ཨ་བྲ། །
སྡེ་ཞིག་ཞིག་བྱེད་ནོ་ཁྲམ་པ། །
སྡེ་རུ་ཆེན་དགྲ་ཁ་ངས་གཏུགས། །
ཤ་ཕུ་ནུ་གྱོད་ཁ་ངས་གཏུགས། །
ལོ་གསུམ་ལ་མི་ཤ་གསུམ་བཞིན། །
ཐེངས་གསུམ་ལ་དོམ་སྐད་ངས་བརྒྱབ། །
ཁྱིམ་ཕ་མའི་བསོགས་པའི་འཁོར་བ། །
ཉིན་གཅིག་ལ་མེད་བརླགས་ངས་བྱས། །
མི་སྐྱེ་བོའི་གྲལ་གྱི་མི་ལད། །
106



མ་མི་སོས་ལྷ་ལྡན་རྣ་ལོ། །
རྟ་འདོ་བའི་ཁྱུ་ཡི་བོང་བུ། །
བོང་སྐྱ་རིང་གསེང་ན་མགྱོགས་མེད། །
ནོར་གནག་པོའི་ཁྱུ་ཡི་རྟོལ་བོ། །
རྟོལ་རོག་པོའི་རྒྱུད་ན་བུ་མེད། །
ལུག་དཀར་མོ་ཁྱུ་ཡི་ར་མ། །
ར་རྒྱ་རྒྱའི་ཤ་ལ་བསེ་བྲོ། །
ཕོ་བཟང་བོའི་རྒྱུད་ཀྱི་བུ་ལད། །
ངན་ལྷ་ལྡན་རྣ་ལོ་ཚང་ཡོད། །
བཟང་མ་གྲགས་ངན་ལ་ང་གྲགས། །
སྐྱོན་མཚང་གྲགས་ལྷ་ལྡན་རྣ་ལོ། །
མི་ངན་པ་ཞིག་ལ་སྐྱོན་གསུམ། །
སེམས་བསམ་པའི་འཛིན་སྟངས་ནག་པོ། །
ལག་མི་གཙང་ཕྱི་བརྐུས་ནང་བརྐུས། །
ཁ་མི་འཛིན་ཕོ་བླ་མོ་ཁ། །
རྟ་ངན་པ་ཞིག་ལ་སྐྱོན་གསུམ། །
རྩྭ་ཟོས་རུང་ལུས་ན་ཤ་མེད། །
རྒྱུག་མི་མགྱོགས་གདོང་འཇིགས་བྱེད་ལ། །
ཕན་མི་འདོག་རྐུན་མས་འཁྱེར་ར། །
མ་བཟང་མོས་བསྐྱངས་པའི་བུ་མོ། །
107



ལག་ལས་ཀའི་ལྡེམ་མྱུར་ཁ་ཁ། །
ཕ་བཟང་བོའི་རྒྱུད་ཀྱི་བུ་ཕྲུག །
བློ་བཀོད་པའི་འཆར་སྟངས་ཁ་ཁ། །
མི་བརྒྱ་སྡེ་གྲགས་ན་མིང་གྲགས། །
རྟ་བརྒྱ་སྡེ་གྲགས་ན་བང་གྲགས། །
བྱ་ཁུ་ལོ་གྲགས་ན་གསུང་ཡིན། །
བྱ་ཁྭ་ཏ་གྲགས་ན་ཐན་ཡིན། །
ལུག་ཤ་ཚིལ་འཛོམས་ནོ་རྩྭའི་བཅུད། །
རྩྭ་མེད་ན་རུས་རྐྱང་པགས་གྱོང་། །
ཁྱིམ་ཕྱི་ནང་འཛོམས་ནོ་མིའི་བློ། །
མི་ངན་ན་བཟའ་ཚང་མགོ་འཐོར། །
ལས་འཇིག་རྟེན་འཁོར་བའི་ནང་གི །
ཚེ་ཐུང་གི་མི་ལུས་རིན་ཆེན། །
བྱ་གང་བྱེད་རང་གི་ལག་རེད། །
ལམ་གང་འགྲོ་ཐོད་པའི་ལས་མཁྱེན། །
ལུས་འབད་པའི་འཁོར་བའི་བསོགས་པ། །
དྲིན་ཕ་མའི་ཉམས་ལ་རེ་དགོས། །
སེམས་བཟང་བོའི་བསྐྱངས་པའི་བུ་ཕྲུག །
ལྟས་ངན་པའི་ཕྱོགས་ལ་འཛེམ་དགོས། །
ང་ལྷ་ལྡན་གོ་ཁར་ལྷུང་ནས། །
108



ལོ་རྒས་པའི་མནར་གི་མཐའ་མ། །
ལུས་རྨས་སྐྱོན་ཐིག་ནག་ཟིན་ནས། །
ཁྱིམ་བཟའ་བའི་ཤུལ་ན་ཁེར་ལུས། །
ཉམ་ཐག་པའི་ལྷ་ལྡན་རྣ་ལོ། །
སེམས་སྨྲེང་བའི་བུ་ཕྲུག་ཁེར་འདུག །
སྒོ་ཕྱི་ནང་འགྲོ་རོགས་དབྱུག་རྟེན། །
དབྱུག་སྐྱ་རིང་ངེད་གཉིས་ལྷན་འགྲོ། །
ས་ནག་པོ་ཉལ་བའི་ཉལ་ཁྲི། །
གནམ་སྔོན་པོ་ཕུབ་པའི་གུར་ཁང་། །
མཚན་ཉལ་རོགས་འདུག་རོགས་པགས་གདན། །
པགས་སུག་བཞི་ངེད་གཉིས་ཚེ་འབྱར། །
ཁྱི་ནག་ལོ་རྩིབ་ཀྱི་བཤད་རོགས། །
ཆུ་འཁྱག་པ་སྐོམ་པའི་བདུད་རྩི། །
ནད་གཟེར་མིག་ལུས་ཀྱི་བདག་པོ། །
ཚེ་ཕྱི་མ་རང་གི་ཡུལ་བ། །
ཚེ་གཅིག་ལ་མི་ཆོས་མ་ཤེས། །
བཟང་ཡར་ཞུའི་ཚིག་གསུམ་ང་མེད། །
ལུས་རྣམ་ཤེས་ཁ་ཁ་འབྱེད་དུས། །
འདང་བརྒྱབ་ན་འགྱོད་པ་སྐྱེས་ཀི །
སྟོན་མཚན་མོའི་མུན་ནག་རིང་མོ། ། །
109



རླུང་བསེར་བུ་གཡུགས་ནས་འུར་འུར། །
མཐོ་ནམ་མཁའི་ཐར་ཐོར་སྐར་མ། །
དགུང་སྤྲིན་པའི་གསེང་ནས་མདོག་ཡལ། །
སྡེ་རུ་བའི་ཁྱི་སྐད་ཧབ་ཧབ། །།
ལྷས་རྒྱུ་བདག་སྐད་སྒྲ་ལྷང་ལྷང༌། །
འཁྱིལ་དཀར་མོའི་འབའ་སྒྲ་ཀྱུ་ལེ། །
དགུང་ཁ་ཆར་བབས་ནས་ཤག་ཤག །
ང་ལྷ་ལྡན་མུན་ནག་ཁེར་ཉལ། ། །
གཉིད་མི་ཡོང་ན་ཟུག་དམ་དམ། །
ནད་ཚ་བས་བཞུས་པའི་འཕྲུལ་སྣང༌། །
ལུས་སྣང་བ་སྐྲག་འདར་ཡོམ་ཡོམ། །
སྡུག་སེམས་གཏིང་མཆི་མའི་གཅུ་ལོག །
སྐྱོ་ངང་ནས་ཕ་མ་ངས་དྲན། །
རྒྱུད་དྲང་བའི་དྲིན་ཅན་ཕ་ལོ། །
ཕྱིར་མི་འཁོར་རང་ལ་ལོས་གསལ། །
ཚིག་འཇམ་པོའི་དྲིན་ཅན་མ་ལོ། །
ཡུལ་མི་འདུག་རང་བློར་ལོས་འཆར། །
དྲོན་མིག་ཆུ་འགྲམ་པའི་སྟེང་བཞུར། །
བཞག་སྔས་མགོའི་ཕྱི་ནང་རློན་པ། །
ལས་རྒྱུ་འབྲས་བརྣོགས་པའི་འབྲས་བུ། །
110



འཕྲོག་བླ་མའི་དཀོར་ཟས་དཀོར་ཆུ། །
གཉན་སྔགས་པའི་དམོད་མོའི་མཐུ་ཁ། །
དོན་རང་ལ་ཐེབས་པའི་བྱད་ཀ །
རང་ཅི་བྱས་རང་ལ་སྨིན་ནས། །
གཟེར་རིང་ཐུང་ཕུར་བ་རྡེབ་རྡེབ། །
དབུགས་མ་ཆད་ཕྱི་མ་མཐོང་གི །
ཚེ་འདི་ནས་མངོན་སུམ་ཤར་ཐལ། །
རྒྱུད་བུ་ཕྲུག་ཡོད་པའི་ཕ་མས། །
ང་ལྷ་ལྡན་རྣ་ལོར་དཔེ་ལོངས། །
མི་ཕྱི་རབས་རྐང་ཡོད་བུ་ཕྲུག །
དྲིན་ཕ་མའི་ཁ་ཚིག་རྩི་དགོས། །
ལས་རྒྱུ་འབྲས་བརྣོགས་ན་མཐའ་མེད། །
འཕྲོག་རྒྱུ་ནོམ་བསོགས་པ་འཛད་སླ། །
རྐུ་འཕྲོག་བཅོམ་བྱ་བར་དོན་མེད། །
ལས་དོན་ངན་མ་བྱེད་ཁ་ཏ། །
༤
111



འབྲོག་རུ་བའི་མགོ་སྦྲ་སྨུག་པོ། །
སྨུག་རི་རྒྱལ་ལྷུན་པོའི་མདུན་ན། །
ལུང་གསུམ་མདོའི་ཐང་ཆེན་དཀྱིལ་ན། །
སྤང་སྔོ་ལྗང་སྔོར་མའི་ཁུག་ན། །
མདོག་མེ་ཏོག་སྣ་ཚོགས་ནང་ན། །
ཁྲ་ཁྲིག་ཁྲིག་ཆུ་བོའི་འགྲམ་ན། །
རྒྱུ་ར་ཚའི་ནོར་གྱི་ནང་ན། །
འབྲོག་རུ་བ་མཁོ་བའི་གཞི་མ། །
རླུང་ཁ་ཆར་འགོག་པའི་མགོ་སྦྲ། །
ཐང་ཆད་ལེ་སྦྲ་རྒན་གྲུ་བཞི། །
འབྲོག་རུ་བའི་མགོ་སྦྲ་སྨུག་པོ། །
ཕུགས་དར་མདུང་མ་ཎི་ཡིག་དྲུག །
འདོན་མི་དགོས་རླུང་གིས་ཤིག་ཤིག །
གཡས་ཕོ་ཟུང་ཆར་རུ་དཀར་བོ། །
ཕོ་ལག་ལས་ཅན་གྱིས་བཞོག་ཟིག །
གཡོན་མོ་ཟུང་ཨ་ལོང་གོར་མོ། །
མོ་ལག་ལས་ཅན་མས་བཀལ་ཟིག །
112



བལ་ཐིག་གུ་དཀར་པོ་སུམ་བསླས། །
འཐེན་ཐག་པའི་རྒྱུ་བ་སྲ་དགོས། །
ནང་ཀ་ར་ཀ་བའི་ཚབ་རེད། །
ཤིང་གསོམ་པའི་ནང་རྟེན་དྲང་དགོས། །
འཇོག་ཀ་རྡོ་བ་རྡོ་ཆ་རྡོ། ། །
གཞི་འཇོག་པའི་རྡོ་གསུམ་བརྟན་དགོས། །
སྒྲུབ་ཕུག་ཆོན་སྲུང་མའི་རྟེན་ཕུར། །
ལུག་གཡང་དཀར་འཁོར་བའི་རྟེན་ཡིན། ། །
དཀྱིལ་མཁལ་ཆོན་ཕྱུགས་ཀྱི་རྟེན་ཕུར། །
ནོར་གནག་མོ་འཁོར་བའི་རྟེན་ཡིན། །
མདུན་སྒོ་ཆོན་འཁོར་བའི་རྟེན་ཕུར། །
རྟ་ཁྲ་ཁྱུ་འདོགས་པའི་རྟེན་ཡིན། །
སྦྲ་གྲུ་བཞི་གཅིག་ལ་འཛོམས་འཛོམས། །
སྐྱིད་ཡང་དག་གྲུ་བཞི་སྒར་རེ། །
ཕྱི་བལྟས་ན་སྨུག་པོ་ཐང་ཆད། །
ནང་ཡོང་ན་དལ་བ་ཤོད་ལེ། །
ཁྱིམ་བཟའ་ཚང་མགོ་ལུས་འཛོམས་སེ། །
རྒྱུ་ནང་ནོམ་ཁ་ཞག་ལྡེམ་མེ། །
བརྩིགས་དོ་ཆ་གྲུ་བཞི་ཤོམ་མེ། །
ཐབ་འཁར་སླང་ཁ་རླངས་ཐུལ་ལེ། །
113
113



རྒན་ཆེ་ཆུང་ཧབ་ཆ་ཆལ་ལེ། །
ལག་ལས་ཀ་ཕོ་རེམ་མོ་རེམ། །
སྒོ་ཕྱི་ནང་གད་དར་ཡང་དར། །
ཁྱི་རྒྱ་ལི་མིན་པ་འཛུམ་མེ། །
ཀླད་དཀར་བོ་ཁ་ཆུའི་ཁ་ཚབ། །
དོ་དུ་བ་འགྲོ་སའི་དཀར་ཁུང་། །
ཤིང་ཕུག་ཆར་སྒོ་ཆར་ཟུང་ཆར། །
བཟོས་ཐིག་གུ་མོ་ལོང་ཆར་ལོང་། །
རིགས་མི་མཐུན་སྒྲོག་གུ་སྒྲོག་ལོང་། །
གཞི་ཀླད་རེ་མཁལ་རེ་འདབ་རེ། །།
འཇོག་ཕྱི་ཀ་ནང་ཀ་གདུང་མ། །
བརྩེངས་གྱེན་རྩེང་གྲུ་རྩེང་ནང་རྩེང་། །
འཐེན་ངོ་ཐིག་འཁལ་ཐིག་འདབས་ཐིག །
རྡེབ་ཕུག་ཆོན་སྒོ་ཆོན་གྲུ་ཆོན། །
གླིང་གྲུ་བཀར་སྒོ་བཀར་ཕུག་བཀར། །
སྟོར་ཐག་པ་ཕོ་ཟུང་མོ་ཟུང་། །
འཐེན་འདོགས་པའི་ཆོན་ཐག་བརྒྱད་པོ། །
བཀན་དགོས་པའི་ངོ་ཐིག་སུམ་བསླས། །
བརྟན་དགོས་པའི་ནང་ཀ་དྲུག་པོ། །
རིང་དགོས་པའི་ཤུག་པའི་གདུང་མ། །
114



གཞི་འཁོར་བ་འཛིན་པའི་ཉིན་མོ། །
སྦྲ་གྲུ་བཞི་ཕུབ་པའི་དུས་སུ། །
ཀླད་ཁ་ཚབ་བལ་སྐུད་འཐག་མ། །
མདོག་དཀར་པོ་རུ་བའི་རྒྱན་ཆ། །
ཡར་འོ་མ་དཀར་པོའི་མཆོད་འཕེན། །
གོང་ཡུལ་ལྷདགྱེས་པའི་རྟེན་འབྲེལ། །
ཁྱིམ་འབྲུ་ཤུག་སྔོན་མོའི་དྲི་བདུག །
གྲིབ་ནུས་པའི་མི་ཟིན་རྟེན་འབྲེལ། །
ཤིང་གསོམ་པ་དཀར་པོའི་ཀ་བ། །
རྣོ་ལྕང་མ་སྔོན་པོའི་ཕུར་བ། །
ཕུགས་ཆོན་ཐག་བྱང་གི་ཕྱོགས་འཐེན། །
སྒོའི་ཆོན་ཐག་འཁོར་སའི་ལྷོ་འཐེན། །
མཆོག་གྲུ་བཞི་འཐེན་ས་ཕྱོགས་བཞི། །
བར་མཁལ་ཆོན་འཐེན་ས་མཚམས་བརྒྱད། །
འདབས་ཐིག་གུ་གནས་སའི་སར་འཐེན། །
ཀླད་ཁབ་ཐིག་འདོགས་ས་རང་སར། །
ཕུགས་ཆོན་ཕུར་གྱེན་ལ་རྡེབ་དུས། །
རྟ་འདོ་བ་གཅིག་གི་ཡོང་སྒོ། །
སྒོའི་སྒོ་ཆོན་ཐུར་ལ་རྡེབ་དུས། །
འབྲི་ཐུལ་མ་གཅིག་གི་ཡོང་སྒོ། །
115



ཕྱོགས་གྲུ་བཞིའི་གྲུ་ཆོན་རྡེབ་དུས། །
ཇ་ལན་ཆེན་བཞི་ཡི་ཡོང་སྒོ། །
དཀྱིལ་སྒྱེད་བུ་ས་ལ་འཛུགས་དུས། །
ལུག་ཚེར་མོ་གཅིག་གི་ཡོང་སྒོ། །
གོང་དོ་ཆ་ཐད་ལ་ཚིག་དུས། །
ནས་འབྲུ་དྲུག་སྣོད་ཁ་གང་མ། །
གཡས་མཁལ་དོ་ཐུར་ལ་བརྩིག་དུས། །
ཤིང་སྟག་སྣ་གློ་མེད་འཕྲོད་མ། །
གཡོན་ཐབ་ཆ་ཐང་ལ་བསྒྲིགས་དུས། །
འཁར་སླང་ང་ཁ་ལེབ་ལྡན་མ། །
འགེབས་དོ་ཕྱར་ཁལ་ཕྱར་སྒོ་ཕྱར། །
ཡག་དགོས་པའི་ཕྱ་ར་གསུམ་པོ། །
ཁྲ་འཁོབ་ཕྱིར་ཡ་དོ་བཤོར་ཕྱར། །
རས་ནག་པོའི་རླུང་འགོག་སྒོ་ཕྱར། །
བལ་འཐག་ཕྱར་ཁལ་དོ་འགེབ་ཕྱིར། །
མེད་མི་རུང་རུ་བའི་ཕྱར་བ། །།
ཐབ་སླང་ང་བ་མ་རྫ་མ། །
ལྕགས་ནག་པོས་བླུགས་པའི་ཁྲོ་སླང་། །
གཤའ་དཀར་པོས་བླུགས་པའི་བ་མ། །
ཟངས་དམར་པོས་བརྡུངས་པའི་རྫ་མ། །
116



ཐབ་གཡོས་བསྐོལ་བྱེད་པའི་སྣོད་ཁ། །
མེད་མི་རུང་རུ་བའི་ཐབ་ཆ། །
ལྡེམས་ཆུ་ཟོ་འོ་ཟོ་བཞོ་ཟེའུ། །
ཤིང་ཤུག་པས་སྤྲད་པའི་འོ་ཟོ། །
གསོམ་དཀར་པོའི་སྤྲད་པའི་ཆུ་ཟོ། །
རིགས་མི་གཅིག་ཤིང་གི་ཟེའུ་ཐོ། །
ཁྱིམ་འོ་ཆུ་ལྟེམས་པའི་ཟོ་ཟེའུ། །
མེད་མི་རུང་རུ་བའི་སྣོད་ཁ། །
བསོག་ཆོས་སྒམ་མར་སྒམ་ནོམ་སྒམ། །
ཤིང་དཀར་པོས་བཟོས་པའི་ཆོས་སྒམ། །
ཀོ་སྐྱ་བོས་བཏུམས་པའི་མར་སྒམ། །
ཟུར་གྲུ་བཞི་ཤན་པའི་ནོམ་སྒམ། །།
གོང་ཡ་དོའི་ནང་ལ་བརྩིག་རྒྱུ། །
མེད་མི་རུང་རུ་བའི་བསོགས་པ། །
ལག་ཟངས་ཐོམ་ཤིང་ཐོམ་རྭ་ཐོམ། །
ཟངས་དམར་པོས་བརྡུངས་པའི་ཟང་ས་ཐོམ། །
ཤིང་སྟག་པས་བརྐོས་པའི་ཤིང་ཐོམ། །
རྭ་ནག་པོས་བཞོགས་པའི་རྭ་ཐོམ། །
མདོག་མི་གཅིག་རྫ་ཆུ་བཅུ་སྤྱད། །
མེད་མི་རུང་རུ་བའི་ཅ་ལག །
117



འཁེལ་གཡག་རྩིད་འབྲི་རྩིད་ར་རྩོད། །
གཡག་རྩིད་པའི་བརྒྱུས་པའི་ཆོན་ཐག །
འབྲིའི་རྩིད་པས་འཐག་གི་རས་ཕྱིར། །
རའི་རྩིད་པས་འཁེལ་བའི་སྐུད་པ། །
མདོག་མི་གཅིག་དཀར་ནག་ཁྲ་གསུམ། །
མེད་མི་རུང་རུ་བའི་སྦྲ་གཞི། །
བཏིངས་ཕྱིང་གདན་པགས་གདན་ཀོ་གདན། །
མགྲོན་ཡོང་དུས་བལ་དཀར་ཕྱིང་གདན། །
ནུབ་ཉལ་དུས་པགས་གདན་སུག་བཞི། །
རྡུལ་མགོ་གནོན་ཀོ་གདན་སྨུག་པོ། །
ས་འདུག་པའི་ལག་ཁྱེར་གསུམ་པོ། །
མེད་མི་རུང་རུ་བའི་གདན་ཆ། །
འཐག་ཕྱུར་སྐྱེ་ཨོང་སྐྱེ་ནས་སྐྱེ། །།
ཕྱུར་སྐྱ་བོ་བཙག་སྣོད་ཕྱུར་སྐྱེ། །
ལྷས་རིལ་མ་ལྡུག་སྣོད་ཨོང་སྐྱེ། ། །
ནས་འབྲུ་དྲུག་བསོག་སྣོད་ནས་སྐྱེ། །
རྒྱུ་མི་གཅིག་འཐག་རིགས་སྣ་ཚོགས། །
མེད་མི་རུང་རུ་བའི་སྐྱེ་གསུམ། །
བཏིངས་ཤ་ལྟེབ་མཆིག་ལྟེབ་ཕྱུར་ལྟེབ། །
སྤུ་མི་གཅིག་འཐག་པའི་ལྟེབ་ཕྱིར། །
118



ཤ་ཁུག་ནས་གསལ་སའི་ཤ་ལྟེབ། །
འབའ་ལག་མོའི་རྒྱུ་ཚིལ་བསྣམས་ས། །
མཆིག་ཁུག་ནས་འཁོར་སའི་མཆིག་ལྟེབ། །
ནས་འབྲུ་དྲུག་རྩམ་པ་འཐག་ས། །
ཐང་ཕྱུར་བ་གདལ་སའི་ཕྱུར་ལྟེབ། །
སྐམ་ཕྱུར་སྐྱོ་ཁུག་ནས་འཕྱུར་ས། །
ལས་གང་ལས་དགོས་པའི་ཡོ་བྱད། །
མེད་མི་རུང་རུ་བའི་ལྟེབ་གསུམ། །
སྣོད་ར་རྐྱལ་ལུག་རྐྱལ་རྟེའུ་རྐྱལ། །
ཟས་སྣུམ་ནག་ལྡུག་པའི་ར་རྐྱལ། །
ཆུ་གཙང་བོ་བརྒལ་བའི་ལུག་རྐྱལ། །
འཐག་རྩམ་པ་ལྡུག་པའི་རྟེའུ་རྐྱལ། །
མོར་སེར་པོ་བཏུམས་པའི་རྐྱལ་བ། །
མེད་མི་རུང་རུ་བའི་རྐྱལ་གསུམ། །
དགོས་ཇ་ཀོ་ཁྱི་རྐོ་གསུར་ཀོ། །
ཤིང་སྟག་པའི་བརྐོས་པའི་ཇ་ཌོ །
ཤིང་གསོམ་པས་འཛེར་པའི་ཁྱི་རྐོ། །
རྡོ་གོར་མོས་བཅགས་པའི་གསུར་རྐོ། །
རིགས་མི་གཅིག་རྐོ་ལུགས་ཁ་ཁ། །
མེད་མི་རུང་རུ་བའི་རྐོ་གསུམ། །
119



སྣོད་ཀོ་ཁུག་ཚར་ཁུག་རིས་ཁུག །
ཀོ་མཉེན་ཁུག་ནང་ལ་ཕྱེ་བླུགས། ། ་
རེའུ་ཚར་ཁུག་ནང་ལ་ཚྭ་བླུགས། །
རས་སྒྱེ་མོའི་ནང་ལ་ཇ་བླུགས། །
མདོག་མི་ཡལ་བྲོ་བ་རང་ལྡན། །
རིགས་མི་གཅིག་རུ་བའི་སྣོད་གསུམ། །
གསོན་ཤར་ཇ་རྡུང་བའི་ཇ་རྡོ། །་་
ཐུར་ཕུར་བ་རྡེབ་པའི་ཕུར་རྡོ། །
སའི་ནང་ལ་འཛུགས་པའི་ཐབ་རྡོ། །
མེད་མི་རུང་རུ་བའི་རྡོ་གསུམ། །
མཚེར་དབྱར་ས་དགུན་ས་དཔྱིད་ས། །
ཕྱུགས་གཤོས་སྟོང་འཁོར་སའི་ཕ་ས། །
སྐོར་རྟ་ར་ལུག་ར་ཟོག་ར། །
རྒྱུ་སྐྱོང་བའི་གཞི་རྩ་གསུམ་པོ། །
གཟན་རྩྭ་སྐྱ་རྩམ་སྐྱ་ཕྱུར་སྐྱ། །
དཔྱིད་མ་ངན་གསོ་བའི་སྨན་གསུམ། །
ཡོང་བལ་དང་པགས་པ་ཚ་རུ། །
རྒྱུ་འཁོར་བ་སྐྱོང་བའི་ཁེན་ས། །
རྡེབ་རྟ་ཕུར་རྡང་ཕུར་སྦྲ་ཕུར། །
རྣོ་དགོས་པའི་ཤིང་ཕུར་གསུམ་པོ། །་
120



དགུན་སྤོ་ཐོ་ས་ཐོ་ལྕི་ཐོ། །
འཁྱགས་བ་མོ་འབྱར་དུས་རྩིག་པ། །།
རྡང་སྐེ་ལོང་ཆ་རུ་སྣ་ཐིག །
ལྷས་གནག་མོ་ནོར་གྱི་འདོགས་ཐག །
འགྲོས་རྟ་ས་གླང་སྒ་ཀོ་སྒ། །
ལམ་འགྲོ་འདུག་ཉག་མོའི་རྒྱུ་གསུམ། – །
ལྡན་འདོགས་ཐག་རྟོད་ཐག་འགེལ་ཐག །
རིང་དགོས་པའི་ཐག་པ་གསུམ་པོ། །
མདུད་སྣེ་མདུད་ཁུག་མདུད་བཤང་མདུད། །
ཞིག་མི་ཉན་སྲ་མདུད་གསུམ་པོ། །
ཕྱུགས་རྭ་འདོགས་ལག་འདོགས་སྐེ་འདོགས། །
རིགས་མི་གཅིག་འདོགས་ལུགས་གསུམ་པོ། །
བཟང་དགོས་པའི་གློ་རྨེད་ཤ་ཐག །
ཆད་མི་ཉན་རྫི་བོའི་འབྱར་ས། ། །
ཟས་མར་དང་ཕྱུར་བ་འོ་མ། །
བཅུད་ནང་འཛོམས་ཟས་རིགས་གསུམ་པོ། །
འཐུང་འོ་མ་ཞོ་དང་དར་བ། །་་
སྐོམ་གསོ་པའི་བདུད་རྩི་རིགས་གསུམ། །
ཞིམ་ཟོག་ཤ་ལུག་ཤ་ར་ཤ །
མགྲོན་ཡོང་བའི་ངོ་ལེན་ཟས་གསུམ། །
，
121



ལག་ཤིང་ཅན་རྭ་ཅན་ས་ཅན། །
ཟས་འོ་ཞོ་འཐུང་བའི་མཁོ་ཅན། །
མགྲོན་ཞལ་དཀར་ཁྱིམ་ལ་ཐོན་དུས། །
ཇ་དཀར་པོ་འོ་ལོག་འཛོམས་མ། །
ཤུག་རྩམ་སྒམ་སྡུན་ལ་འཇོག་དུས། །
མར་ཚམ་པ་ཕྱུར་བ་ལྡན་མ། །
ཁྱིམ་ལོ་ལོན་གཞོན་ནུ་བྱིས་པ། །
གཞི་འཛིན་པའི་ནོར་བུ་ཆ་གསུམ། །
ར་ཁོལ་མོ་ལྕགས་ཀྱི་མཆུ་ཅན། །
ཤིང་སྟག་པའི་ཤ་གཞོང་ཟུར་ཅན། །
གྲི་རྭ་ཡུ་ཀོ་ཡི་ཤུབས་ཅན། །
མཆིག་རྡོ་སྔོན་ཤིང་གི་ལྟེ་ཅན། །
ཤིང་ཁེའུ་ལེ་ཁུག་མ་འགེལ་ས། །
རྡོ་སྔོན་པོ་གྲི་ཆུང་བརྡར་ས། །
ཤ་གྲོད་པུའི་མར་ལོ་བཏུམ་སྤྱད། །
ཤིང་སྤེན་མའི་ཁྱིམ་སྙིགས་ཕྱགས་སྤྱད། །
ས་ནག་པོ་བརྐོ་བའི་འཇོར་བུ། །
ལྕི་རིལ་མ་འཁུར་བའི་སྐྱེ་བོ། །
ཤིང་བེ་ལོ་གཞོག་པའི་ཐགས་ཆ། །
ཤིང་ཤུག་པའི་སྣ་གཅུ་གོར་མོ། །
122
，



ཀོ་རློན་པ་བརྒྱང་བའི་ཞག་ཁུག །
རྟ་རྒོད་པོ་འཛིན་པའི་ཞགས་ཐག །
ཁྱི་རྒྱ་ལི་འདོགས་པའི་ལྕགས་ཐག །
འབྲོག་རུ་བ་དགོས་པའི་མཁོ་ཆས། །
ཁྱིམ་པགས་གྱོང་ཀོ་གྱོང་ཤ་གྱོང་། །
སྣོད་རས་སྣེ་ཐིག་སྣེ་སྐུད་སྣེ། །
དགོས་པགས་དྲས་ཀོ་དྲས་ཕྱིང་དྲས། །
བསྡམས་ཕྱིང་ཆད་ཕྱར་ཆད་སློག་ཆད། །
ཕྱིའི་ཕུར་ཆག་ཀ་ཆག་ལྕགས་ཆག །
ནང་སླང་ཆག་བ་ཆག་རྫ་ཆག ། ་
བསོག་མི་དགོས་ལྷམ་ཆད་གྱོང་བོ། །
དུས་དགོས་པའི་ཉི་མ་ལན་གཅིག །
གཡང་རྒོད་མ་གྲ་ནག་སྐྱང་ནག །
ཡང་སྔོ་ནག་གྲོ་ནག་སྤོས་ནག །
རྒྱོའུ་རྒྱ་མོ་སྐྱེད་པའི་དྲིན་ཅན། ། །
ལྷས་རྟ་ཁྱུ་འཕེལ་བའི་གཞི་མ། །
འགྲོས་གོམ་པ་ཡོང་བའི་འབྱུང་ཁུངས། །
ལམ་འགྲོ་འདུག་མཁོ་བའི་སྒོ་ཟོག །
འབྲི་ཐུལ་ལུ་རྔ་སེ་རྒྱ་སེ། །
ཡང་ནག་ཐོ་རྒྱ་ཐོ་ཀྭ་ཐོ། །
：
123



དགའ་དགའ་མོ་སྐྱེད་པའི་དྲིན་ཅན། །
སྦྲ་སྨུག་པོའི་ཁུལ་རྩིད་འབྱུང་ཁུངས། །
གནག་ནོར་ཁྱུ་འཛུགས་པའི་གཞི་མ། །
དྲིན་འོ་ཞོ་ལྡུད་པའི་མ་འབྲི། །
འབའ་ལག་མོ་རྒྱ་རིས་གྲོ་རིས། །
ཡང་རག་ཐོ་ཁམ་ཐོ་ནག་ཐོ། །
ལག་ལག་མོ་ཁྲིད་པའི་དྲིན་ཅན། །
བལ་ཚ་རུ་ཡོང་བའི་འབྱུང་ཁུངས། །
གཡང་ལུག་ཁྱུ་འཛུགས་པའི་གཞི་མ། །
དྲིན་ཤ་ཁྲག་ཟོས་པའི་དུད་འགྲོ། །
མཛོ་ངང་ཐོ་སྔོ་ཐོ་རྒྱ་ཐོ། །
གཡང་ཀླུ་ཟོག་དཀར་ཁྲ་ནག་ཁྲ། །
ནོར་གནག་མོ་ཁྱུ་ཡི་རྒྱན་ཆ། །
བྱང་ཚོང་ལམ་འགྲིམ་པའི་ནོར་བུ། །
གཡག་རྒྱ་རྭ་རོག་རྭ་ཀཱ་རྭ། །
ལུས་ཤ་སྟོབས་འབྲོང་གི་ཚ་བོ། །
ཤིང་ཤུག་པའི་སྣ་གཅུ་སྤྲད་མ། །
རྫ་མཐོན་པོར་འགོ་བའི་རྐང་རྟེན། །
རྟ་རྐྱང་ཁྲ་སྔོ་ཁྲ་ནག་ཁྲ། །
མགྱོགས་ཡང་རྩེ་གྲོ་མར་ཤེའུ་ཐིག །
124



རྟ་རྐྱང་རིལ་དཀར་རིལ་གོམ་རིས། །
མ་བུ་མོ་གནས་འགྲོའི་ཞོན་རྟ། །
བཟང་སྔོ་ར་གྲོ་ར་ནག་ར། །
བུ་ཁེར་འགྲོའི་བྱང་ལམ་བརྒྱུད་རྟ། །
བཀན་ཁོ་ཐག་རྐྱང་ལྡང་གྲོ་ལྡང་། །
ཁྱིམ་རྒན་རྒོན་རུ་ལམ་སྐྱེལ་རྟ། །
ལྷ་སྲུང་མ་འཐེན་པའི་ཞོལ་བོ། །
རྭ་ནང་འཁོར་འབྲོང་གི་རྒྱུད་པ། །
སྲོག་ཚེ་ཐར་ཕུད་པའི་ར་བོ། །
རྒྱ་ཤོམ་མེ་ཡག་ཚོམ་ཤིག་གེ །
རྒྱབ་གཡང་ར་བཏགས་གི་རྟ་བོ། །
སྐྱིད་གཡང་ལ་དཀར་རིལ་དུང་ཕྲུག །
གླང་ཟླ་བའི་ཚེས་རིས་ཤར་དུས། །
བྱ་ཁུ་བྱུག་གྲགས་ནས་སྐད་བརྒྱབ། །
དར་དཀར་པོའི་འགྲམ་ནས་ཆུ་བཞུར། །
ས་ནག་པོ་དྲོས་ནས་བརླན་བྱིན། །
རྩྭ་རྩི་ཐོག་སད་ནས་རྩེད་རྒྱས། །
སྤང་རི་བོའི་ལྗང་མདོག་གོས་གྱོན། །
མ་བུ་མོས་ཐགས་རྔ་བླངས་ནས། །
རས་བསྡམ་ལོག་དོ་ཆ་བརྩིག་གི །
125，



ཁྱིམ་རྒན་པོས་ཕྱིང་བསྡམས་བཤིག་ནས། །
དབྱར་ཆར་ལཱ་དཔྱད་པ་རྒྱག་གི །
འབའ་ལུག་གི་བལ་འཛར་ལེན་དུས། །
ལག་ལག་མོར་རྣ་རྟགས་རྒྱག་གི །
འབྲི་ཐུལ་མའི་སྐེ་སྤུ་བརྡབ་དུས། །
ཡར་ཡར་མོའི་རྔ་མ་བཅོས་གི །
རྟ་འདོ་བའི་གྲུག་སྤུ་འགོས་དུས། །
ཐོར་ཐོར་མོའི་རྔ་རྔོག་ལེན་གི །
ཕུག་ལུག་ར་གོར་མོའི་ནང་གི །
ལུག་དཀར་མོ་བཀོར་གི་འབའ་ཆ། །
འབའ་ལག་མོས་ཉིས་ལུག་ཁྲིད་ན། །
ལུག་རྫི་བོ་དགའ་ཁ་ལོས་ལངས། །
གཡོན་ཕྱུགས་མོ་ནོར་རྡང་ནང་གི །
འབྲི་བེའུ་ཆུང་ཁྲིད་པའི་ངུར་སྒྲ། །
འབྲི་ཐུལ་མའི་མཚེ་བེའུ་ཁྲིད་ན། །
ཁྱིམ་སྲི་མོས་ཧབ་ཆ་ལོས་རྒྱག །
ལྷས་རྟ་ར་གྲུ་བཞིའི་ནང་གི །
གཡང་རྒོད་མ་བཙའ་བའི་འཚེར་སྒྲ། །
ཆུང་རྟེའུ་ཡར་ལ་ལངས་ན། །
ཁྱིམ་རྟ་བདག་འཛུམ་པ་ལོས་ལངས། །
126



འབའ་ལུ་གུའི་ཨ་ཐེར་བླུགས་དུས། །
ཆུང་བྱིས་པ་ཡིན་རུང་འུར་ཆེ། །
རྩྭ་འཇག་མའི་ཇ་ཡུག་ལྡེམ་དུས། །
ཟོག་དུད་འགྲོ་ཡིན་རུང་འདྲོག་ལངས། །
མ་བུ་མོས་འབྲི་མོ་བཞོ་དུས། །
ཤིང་ཤུག་དམར་ཟེའུ་ཐོ་ལོང་ཅན། །
ཐིག་ཁྲ་ཁྲའི་ལག་སྡོམ་ཙོར་ཅན། །
བསློས་རྩིད་པའི་སྐེ་ཐིག་ཆར་ཅན། །
མར་ནུ་མ་འགྲིལ་བའི་སྣུམ་ཅན། ། །
བཏགས་རྡང་ནང་འབྲི་མོ་རྟགས་ཅན། །
ཕྲུག་ཁྲ་ཁྲའི་པང་ལྡན་མདོག་ཅན། །
མགོར་གོན་པའི་ཞྭ་མོ་ཁེབས་ཅན། །
བཞོས་འོ་མ་དུང་གི་མདོག་ཅན། །
སྣོད་བཞོ་ཟེའུ་ནང་ན་ལྟེམས་ལྟེམས། །
གླེན་བེའུ་ཆུང་འབྲི་མོའི་ཞབས་ན། །
རྔ་གཡུགས་ནས་ནུ་མ་ནུས་སོང་། །
ཁས་བཏོན་པའི་མ་ཎི་དབྱངས་ཅན། །
འབྲོག་རུ་བའི་གཞོན་མའི་ཆ་ལུགས། །
མ་བུ་མོ་ཆུ་ལེན་འགྲོ་དུས། །
ཤིང་གསོམ་པའི་ཆུ་ཟོ་གཅུས་ཅན། །
127



ཆུ་ཁུར་ཐག་སུམ་བསློས་སྲ་ཅན། །
ཤིང་ཐུམ་བུ་རག་གི་དཀྲིས་ཅན། །
སྐེད་འཇོག་གི་ཆུ་སྟན་འཁོར་ཅན། །
ཁྱི་གཡུག་གི་ལྕང་དབྱུག་སྣེ་ཅན། །
ཆུ་ལེན་རོགས་བུ་མོ་གཏམ་ཅན། །
སྐེད་ནང་ལ་གུག་པའི་ཉམས་ཅན། །
ཁྲ་ཁྲིག་གེ་རྫ་ཆུ་བསིལ་མ། །
ཤིང་ཆུ་ཟོས་ནང་ན་ལྟེམས་ལྟེམས། །
གོམ་འདར་མ་འདུར་གི་ནང་ནས། །
འགྱུར་འགའ་མ་འགུག་གི་གླུ་འགུག །
མཆུ་ཕུ་རུང་ནང་གི་གསང་ཚིག །
དོན་ཡོད་མེད་ཧབ་ཆ་ཆལ་ལེ། །
མིག་ཁྲ་མོས་རྒྱང་ལ་བལྟས་ནས། །
སེམས་ཁྲ་མོར་ཅི་དྲན་སུས་ཤེས། །
རྒྱབ་ཟོ་སྟོང་མི་སྡུན་མི་འཁུར། །
འབྲོག་རུ་བའི་ཆུ་ལེན་འགྲོ་ལུགས། །
མ་བུ་མོས་གྲོ་མ་བརྐོ་དུས། །
ལྕགས་འཇོར་བུ་ལྕང་མའི་ཡུ་ཅན། །
མཛོ་ཀྭ་ཀྭ་ཞོན་ན་མགྱོགས་ཅན། །
ལྷས་ནག་པོ་གྲོ་མའི་རྫོང་ཅན། །
128



འཐུ་ཚར་ཁུག་རས་ཀྱི་ཙོར་ཅན། །
ལ་དམར་པོའི་ཞྭ་མོ་ཚུགས་ཅན། །
རྒྱབ་ལྭ་བ་ཕྲུག་གི་འདབས་ཅན། །
སྐེད་གོས་ཀྱི་སྐེ་རགས་མདངས་ཅན། །
ལག་གོན་པའི་ཕུར་ཤུབས་དྲོད་ཅན། །
རུམ་བསྡུས་པའི་བྲོ་ཁ་བཅུད་ཅན། །
གཡུ་བྱུ་རུ་བཏགས་པའི་རྒྱན་ཅན། །
འགྲོས་འཐུ་རོགས་ཞེ་ན་གླུ་ཅན། །
ལག་རྙེད་གི་གྲོ་མ་དྲི་ཅན། །
སྐེད་གློ་ཟུང་བྱུ་རུའི་ཕྲ་ཅན། །
ཁ་དགོད་པའི་རྩེ་རོགས་ན་ཟླའི། །
གླུ་ཧབ་ཆས་བར་སྣང་གང་གི །
ནངས་ས་ནག་གྲོ་མ་ཁེར་རྒུམ། །
དགོང་བྱི་ལོང་སྔོན་མོའི་ཚང་བརྐོས། །
ཕུགས་གྲོ་མ་བླངས་ནས་ས་སྤུངས། །
རླུང་བསེར་བུ་འཕྱར་ནས་སྣོད་བཀང་། །
ཁ་བགད་ནས་མིག་གིས་རྒྱང་བལྟས། །
རྫ་མཐོན་པོའི་མགོ་ཡི་ལུག་རྫིས། །
ཀི་ཤར་རེ་དཀར་མོ་སྒང་འཚོས། །
སྐད་སེང་ངེ་གླུ་ཡི་ཚིག་བརྡ། །
129



མ་བུ་མོའི་སེམས་ཀྱི་རྟེན་རེད། །
རོགས་ནང་ཐུག་དགོང་ཐུག་ཆ་མེད། །
སེམས་བསམ་པའི་ནང་གི་ཅིར་བརྗེད། །
འབྲོག་རུ་བའི་གྲོ་བརྐོའི་འགྲོ་ལུགས། །
དབྱར་དྲུག་པའི་ན་གླིང་སྐྱེས་དུས། །
འབའ་ལུག་གི་རྒྱབ་ནས་བལ་བྲེག །
གྲི་རྣོན་པོས་ཁ་ཆུ་ཡང་བྲེགས། །
མ་བུ་མོས་པང་ནས་བལ་སེལ། །
ས་བདེ་མོ་སྔོར་མའི་ཁུག་གི །
རས་ནག་པོའི་ཕྱར་རས་བལྟེབས་ནས། །
ལག་མཉམ་མོའི་ཕོ་སར་མོ་སར། །
བལ་འཇམ་པོ་གཡས་འཇོག་གཡོན་འཇོག །
ཆུ་དྲོན་པོའི་ཕྱིང་ཆུ་གཙུབས་ནས། །
ངག་སྙན་མོའི་དབྱངས་ལ་བཀུགས་ནས། །
རེ་ཕྱར་ཁྲའི་ཁུག་བླང་ཆིག་བརྒྱ། །
ས་སྔོར་མའི་སྟེང་བླང་ཆིག་བརྒྱ། །
རྡོ་གོར་མོའི་དཀྱིལ་བླང་ཆིག་བརྒྱ། །
ལག་མཉམ་མོའི་རློན་བླང་ཆིག་བརྒྱ། །
ནངས་སྔ་མོའི་འཁྱག་བླང་ཆིག་བརྒྱ། །
ཉིན་གུང་གི་ཚ་བླང་ཆིག་བརྒྱ། ། །
130



དགོང་ཕྱི་དྲོའི་ཆུ་བླང་ཆིག་བརྒྱ། །
ཟག་འབབ་ཀི་ཨབ་བླང་ཆིག་བརྒྱ། །
བླངས་རྒྱུག་གི་ལག་བླང་ཆིག་བརྒྱ། །
རྩིས་སུམ་སྟོང་སུམ་བརྒྱ་དྲུག་ཅུ། །
ཕྱིང་དཀར་པོ་ཟག་རིས་བབས་དུས། །
བཞུར་ཆུ་ཕྲན་ནང་ནས་ཚིལ་བཅིལ། །
མཚན་སྐར་མར་འཕངས་ནས་བླང་རྒྱུག །
ཉིན་ཉི་མ་ལྡེས་ནས་ཆུ་སྐམ། །
བཟང་ཕྱིང་དཀར་ཟག་རིས་ཅན་པོ། །
གཡང་དཀར་མོ་ལུག་གི་བལ་རེད། །
སྦྲ་སྨུག་པོའི་སྒོ་ཁའི་ཕྱིང་བུ། །
སྦྲ་རོག་རོག་རུ་བའི་བཅུད་རེད། །
འབྲོག་རུ་བ་མཁོ་བའི་རྒྱུ་རེད། །
དུས་རྒྱུན་གོན་རུ་བའི་ཕྱིང་ལཱ། །
ཕྱི་གོན་ན་རུ་བའི་ཆར་ལཱ། །
ནང་མནབས་ན་རུ་བའི་འཇམ་ལ། །
དབྱར་ཚ་བའི་དུས་སུ་བསིལ་གོས། །
དགུན་ཁ་བ་འབབ་དུས་དྲོད་གོས། །
ཆུང་བུ་ཕྲུག་བསྐྱིལ་བའི་འཇམ་ཕྱིང་། །
མགྲོན་ཆུ་འཐུང་ཡོང་གི་འདིང་ཕྱིང་། །
131



ལྷམ་ཡུ་རིང་འདེབས་པའི་ནང་ཕྱིང་། །
མགོ་ཞྭ་མོ་བཟོ་བའི་རྒྱུ་ཕྱིང་། །
སྒོ་ཐོད་རིལ་སྟོད་གི་ངོ་ཕྱིང་། ། །
འབྲོག་རུ་བའི་ཕྱིང་བུ་འཇོག་ལུགས། །
ཕྱུགས་རྫི་བོས་རྫི་ཇ་བསྐོལ་དུས། །
ཐང་བ་རྡོ་ཟུར་གསུམ་བཙུགས་ནས། །
ཀོ་ཏ་ལེན་འཕེན་ཐག་འཕྲོད་མ། །
རྣོའི་སྐྱེ་ཆ་སྤུ་རྡོ་འགྲིག་མ། །
ར་ཁོལ་མོ་ལྕགས་མཆུ་ལྡན་མ། །
རགས་རྫ་བུམ་ཁ་ལེབ་བཀབ་མ། །
ཤིང་ཅ་ནེ་སྣུམ་གྱིས་ཟིན་མ། །
ཟས་རྩམ་ཕྱུར་སྣོད་ན་འགྲིག་མ། །
ཤ་མ་མོའི་བྲང་མགོ་བཙོས་མ། །
གདུས་ཤར་ཇ་འོ་མ་བླུགས་མ། །
རྭའི་ཐོམ་བུ་རྩིད་ལོང་དྲངས་མ། །
གཡག་རོག་པོ་ཚ་སྣ་བླངས་མ། །
ལུག་གཡང་དཀར་རྩྭ་ཆུ་འཕྲོད་ན། །
སེམས་ཁྲ་མོ་ལྷོད་ལ་ལོས་འབབ། །
སྡུན་དཀར་མོ་འཁོར་སོས་ཡག་གི །
བྱ་ཁུ་བྱུག་གསུང་སྐད་སྙན་གི །
132



དོ་དུ་བ་མདུན་ན་རྒྱང་ངེ་། །
ཇ་བ་མའི་ནང་ན་ཟིར་རེ། །
རྒྱང་ལྷོ་ཕྱོགས་རི་རྒྱལ་མགོ་ནས། །
སྤྲིན་དཀར་པོ་འོ་མ་འཕྱུར་འཕྱུར། །
དགུང་ཉི་མའི་ཉི་འོད་དྲོད་ཀི ། །
རླུང་བསེར་བུའི་སེར་ཁ་འཇམ་གི །
ཤིང་སྤུ་མ་གཡས་སྐྱེས་གཡོན་སྐྱེས། །
བཅུད་སྤྲང་རྩི་མཛད་རྒྱུ་མེད་ཀི །
འབུ་སྦྲང་མ་གཡས་འཕུར་གཡོན་འཕུར། །
འབུ་སྦྲང་བའི་བསོགས་པ་ལོས་མོད། །
སྒང་རི་བོ་ལྗང་སྨུག་དལ་ལེ། །
ཆུ་དྭངས་མར་གཉེར་མ་ཤིག་ཤིག །
རྩྭ་ལྗང་སྔོན་གཡས་ལོག་གཡོན་ལོག །
ལུག་གཡང་དཀར་ཕོ་བ་ལོས་རྒྱག །
ལྗང་སྔོར་མའི་ནང་ནས་རྫི་བོས། །
སྐད་མེད་རུང་གླུ་ཆུང་ལོས་འགུག །
ཡར་རུ་ཆེན་རུ་ཆུང་དཀྱིལ་གི །
མ་བུ་མོ་རྣ་ཙོར་ཅན་མ། །
དུས་དེང་སང་ཡུལ་འདུག་ཨེ་ཡིན། །
དྲིན་ཕ་མའི་རྩིབ་ན་ཨེ་གནས། །
133



རང་སྨྲེང་བའི་གླུ་ལ་ལན་མེད། །
མགོ་བཏུམས་ན་རྨི་ལམ་ལོས་རྨི། །
ཉིན་རི་ངོའི་དཀར་མོ་ཀིས་འཚོས། །
ཁར་མ་ཎི་བཏོན་ནས་ཡུལ་ཡོང་། །
ནུབ་གཡང་དཀར་ཤུག་པའི་ལྷས་བསྐོར། །
འབྲོག་རུ་བའི་རྫི་བོའི་ཆ་ལུགས། །
ཁྱིམ་བདག་པོ་ཚོང་ལ་འགྲོ་དུས། །
དེད་མཛོ་བོ་སྣ་གཅུ་སྤྲད་མ། །
གཡག་རོག་པོ་སྣ་ཐིག་གཟེད་མ། །
མདོག་མི་གཅིག་སྒྲ་ཆ་བསྟད་མ། །
རས་ཁྲ་ཁྲའི་སྒ་ཁེབས་བཀབ་མ། །
སྦྲ་གྲུ་བཞི་ཀ་ར་འཕྲོད་མ། །
སྒྱེ་ཁུག་མ་ཁ་ཐིག་བཏགས་མ། །
བལ་དཀར་པོ་ཡུ་དོས་བརྒྱབ་མ། །
པགས་ཚ་རུ་ཐག་པའི་བསྡམས་མ། །
ཤ་ཁྲ་རྒོད་ནང་ཁྲོལ་བླུག་མ། ། །
འགྲོས་བ་རོགས་བ་ཆ་འཛོམས་མ། །
འཐུང་ཟ་བཅས་སྣོད་ན་བསྡུས་མ། །
ཞོན་རྟ་བོ་གྲུག་ཁ་གང་མ། །
དངུལ་དཀར་པོའི་ཚོང་ཟོང་འཕྲོད་མ། །
134



རྒྱབ་གོན་པའི་ཕྱིང་ལཱ་བཟོས་མ། །
གཡུ་བྱུ་རུའི་ཕྲེང་བ་བརྒྱན་མ། །
ཁལ་འགེལ་ནུའི་ལག་རོགས་བྱང་མ། །
ལྷ་སྲུང་མའི་བསང་མཆོད་བཅས་མ། །
ཚོང་ལམ་ལ་ཨེ་འགྲོ་ལས་མཁྱེན། །
ལས་མེད་ན་རུམ་གི་དངུལ་མཁྱེན། །
དོན་དཔྱད་པའི་བློ་རིག་ལོས་ཡོད། །
འབྲོག་རུ་བའི་ཚོང་བའི་འགྲོ་ལུགས། །
བུ་དར་མ་བསང་ལ་འགྲོ་དུས། །
རྟ་ནག་ནག་བྱང་ཐག་ཆོད་མ། །
བྱང་རྔ་མ་དྲུག་མདུད་བརྒྱབ་མ། །
སྒྲ་ཐོད་རིས་རག་གིས་ཤན་མ། །
སྲབ་ཁྲ་ཁྲ་དངུལ་ཏོག་བསྟར་མ། །
རྩིད་དཀར་ནག་སྲབ་མདའ་བཟོས་མ། །
སྒྲོག་གསུམ་ལག་ཀོ་ཡིས་དྲངས་མ། །
བོའུ་ཁྲ་རིང་དངུལ་དཀྲིས་བརྒྱབ་མ། །
ཀོ་ནག་པོའི་མདའ་མོ་བསྟར་མ། །
ཕྲུག་ཁམ་ནག་ཐུམ་གྱིས་བཏུམས་མ། །
ཕྱིང་ཞྭ་མོ་སྣེ་ཙོར་དཔྱངས་མ། ། །
ལྭ་ནག་པོ་ཕྲུག་གིས་བརྒྱན་མ། །
135



གྲི་ཤང་ལང་དཔའ་ལོང་ལྡན་མ། །
འཛིན་རྒྱལ་མཚན་རྩེ་མོ་དཔར་མ། །
མཚལ་དམར་པོའི་རླུང་རྟ་སྦམ་མ། །
བལ་དཀར་པོའི་རྨུ་ཐག་བརྒྱུས་མ། །
བསང་ཟས་རྩི་འབྲི་ཤུག་བསྲེས་མ། །
མདུང་རིང་མོ་དར་གྱིས་བརྒྱན་མ། །
སྐེ་ཕྱག་མདུད་དར་ཚོན་སྣ་ལྔ། །
དངུལ་གའུ་མཚོན་སྲུང་ལྡན་མ། །
རྩིས་སྐར་མ་ཡག་གི་ནངས་མོར། །
རྟགས་རྟེན་འབྲེལ་འགྲིག་གི་དུས་ལ། །
རི་མཐོན་པོའི་མགོ་ཡི་བསང་འདྲེན། །
དོ་དུ་བ་སྤྲིན་དཀར་ཁྲིགས་འདྲ། །
རྒྱུགས་གོམ་པ་རི་མོ་བྲིས་འདྲ། །
ཀི་ཧོ་ཧོ་སྭོ་སྭོའི་སྒྲས་འུར། །
ལྷ་སྲུང་མས་མགོན་སྐྱབས་ལོས་བྱེད། །
འབྲོག་རུ་བའི་བསང་ཕུལ་འགྲོ་ལུགས། །
སྦྲ་སྨུག་པོར་འཁྲུངས་པའི་བུ་གསུམ། །
གནས་མི་གཅིག་འགྲོ་ལམ་ཁ་ཁ། །
ཆེ་ཕུ་ཐོག་ནོར་བུ་རིག་འཛིན། །
ཆོས་གྲྭ་ས་འགྲིམ་པའི་བྱིན་ཅན། །
136



བན་སེར་མོའི་གྲས་ཀྱི་བརྩོན་ལྡན། །
ཚེ་འདི་ཕྱི་གསུང་བའི་བདག་པོ། །
འབྲིང་ཕུ་ཐོག་ནོར་བུ་རྣམ་རྒྱལ། །
རྟ་ནོར་ལུག་གཡང་གི་མཚོ་མོ། །
སྨུག་རུ་བའི་དཀྱིལ་ན་ལྡེམ་མེ། །
གཞི་འཁོར་བ་སྐྱོང་གི་བདག་པོ། །
ཆུང་ཕུ་ཐོག་ནོར་བུ་རིག་ལྡན། །
བརྩོན་རིག་གནས་འབད་པའི་ནུས་པ། །
གཞུང་ཚན་རིག་ཤེས་བྱ་ཆེན་མོ། །
རང་ལག་ཏུ་འབྱོར་བའི་ནོར་བུ། །
སྦྲ་སྨུག་པོར་འཁྲུངས་པའི་མ་གསུམ། །
ལས་མི་གཅིག་གནས་ས་སོ་སོ། ། །
ཚེ་ཡུལ་མཛེས་སེར་ཆེན་འབྲུག་མོ། །
སྡེ་མི་གཅིག་གནས་སར་འགྲིམས་ནས། །
ནོར་ལོངས་སྤྱོད་ཅན་གྱི་བདག་མོ། །
བཟང་བུ་ཕྲུག་གསུམ་གྱི་ཨ་མ། ། །
འབྲིང་ལག་མཛེས་སེར་ཆེན་ལྷ་མོ། །
ཆུང་ན་ཟླའི་ཁ་ཡ་བསྒྲིགས་ཤིང་། །
རིགས་མི་གཅིག་ཡིག་རིགས་སྦྱངས་ནས། །
ལས་དོན་ཆེན་འགྲུབ་པའི་བདག་མོ། །
137



ཆུང་ལྷ་མཛེས་སེར་ཆེན་འཕགས་མོ། །
ཡག་མོ་སྒོ་ཨུ་ཏྤལ་རང་བྱོན། །
ལུས་སྐྱེས་གཟུགས་ཀླུ་ནས་བྱོན་འདྲ། །
གནས་གར་འགྲོ་ལས་དབང་ཆ་མེད། །
སྦྲ་སྨུག་པོར་འཁོར་བའི་རྟ་གསུམ། །
མདོག་མེ་གཅིག་གཡང་གི་འདོ་བ། །
སྔོ་ཤེའུ་ཐིག་རྒྱུག་གི་གྱི་ལིང་། །
མགོ་རྣ་མཆོག་རི་མོ་བྲིས་འདྲ། ། །
བྱང་ཁོག་སྟོད་སེང་གེ་འགྱིང་འདྲ། །
དབུགས་རིང་ལེན་སྒོར་མོ་གཙུག་དགུ། །
རྒྱུག་བྱང་མ་ཆུ་ཡི་རློན་རེད། །
ཁ་བཀུགས་ན་རྒྱ་སྡེས་སྨོན་ས། །
མགྱོགས་ཁམ་པ་རླུང་གི་གཤོག་པ། །
རྔོག་རྔ་མ་དར་དཀར་ཕྱར་འདྲ། །
གཤིབ་རྟ་བོ་མགོ་རྣ་བསྒྲིག་དུས། །
དཔུང་ཤེད་ཀྱིས་ཀེག་ལངས་བྱེད་ཀི །
སྣོན་ཁོབས་རེའི་ནང་ན་བང་རེ། །
རྒྱུག་ལུས་ཕུང་སྐམ་པོ་རྡོ་འདྲ། །།
སྨད་སྐྱིད་པ་རྒྱ་གཞུ་བཀུགས་འདྲ། །
ཡག་རྟ་བོའི་ནང་གི་ཡང་རྩེ། །
138



རག་རྔོག་ནག་གོམ་གྱི་ཨ་ལོང་། །
གྲུག་ཞེང་ཆེ་རྔ་མ་གཡོན་འཁྱོག །
གདོང་ཡ་ཁ་ཆོས་ཁྲི་བརྩིགས་འདྲ། །
འགྲམ་མ་ཁ་ཆོས་གདན་བཏིངས་འདྲ། །
ས་ནག་པོ་རི་མོ་དགུ་འབྲི། །
བཟང་ཀུན་ལྡན་གཡང་ལ་གཡང་ཟོག །
རི་སྨུག་པོའི་འདབས་ཀྱི་སྦྲ་རྒན། །
དྲིན་ཕ་མས་བསྐྱངས་པའི་མ་སྦྲ། །
མགོ་སྐྱིད་སྡུག་ཡོང་བའི་མ་སྦྲ། །
བཟང་སུམ་འཛོམས་རུ་བ་འཁོར་ས། །
སྦྲར་དར་རྒུད་ནམ་ཡོང་ཆ་མེད། །
ཁྱིམ་བཟའ་ཚང་ལས་དབང་ཆ་མེད། །
ལས་སྐྱིད་སྡུག་གནམ་གྱི་ལག་རེད། །
ཁྱིམ་གོ་ཁའི་དྲོད་འཁྱག་རང་ལག །
དྲིན་ཕ་མ་རྒྱུད་བཟང་ཅན་གྱི། །
ཁྱིམ་མགོ་རྔ་མགོ་ལྟོས་ཡོད་དགོས། །
ནོར་སྒོ་ཁར་ཡོད་ན་མིག་སྐྱིད། །
བཀོལ་ཤེས་ན་རིན་ཆེན་ནོར་བུ། །
སྐྱོང་ཤེས་ན་འཁོར་བའི་གཞི་མ། །
བདག་མ་ཐུབ་རི་སྤྱང་ཁ་ཟས། །
139



གོས་སྣོད་ལ་ཡོད་ན་སེམས་སྐྱིད། །
བཀོལ་ཐུབ་ན་བསོགས་པའི་ནོར་བུ། །
རྒྱབ་མགོ་ལུས་བརྒྱན་པའི་གཞི་མ། །
བཀོལ་མ་ཐུབ་ཕྱུག་པོ་གཏི་ཐུག །
ཟས་སྣོད་ནང་ཡོད་ན་ཡིད་ཚིམ། །
ཟ་ཐུབ་ན་ཡིད་བཞིན་ནོར་བུ། །
ལུས་ཕུང་བོ་གསོ་བའི་གཞི་མ། ། །
ཟ་མ་ཐུབ་ཡི་དྭགས་གཏེར་སྲུང་། ། །
འབྲོག་རུ་བ་སྐྱིད་པའི་ཤ་ཟ། །
ཤ་ཟོས་ན་ལུས་པོར་སྟོབས་རྒྱས། །
ཤ་ཟོས་རྗེས་འབྲི་ཞོ་འཐུངས་ན། །
རི་སྨུག་པོ་གངས་ཀྱིས་བཟུང་འདྲ། །
ཤ་མེད་ན་དཀར་མོ་དྲན་གི །
ཟ་མང་ན་དཀར་མོ་རྗེས་ཆོད། །
འབྲོག་རི་བ་སྐྱིད་པའི་ཞོ་འཐུང་། །
འཐུང་འོ་ཞོ་མཆིན་པ་གཏིང་དཀར། །
ཕོ་ལྟོགས་སྐོམ་སེལ་བའི་ཟས་མཆོག །
གཉིད་གཏི་མུག་ཡོང་བའི་སྨན་མཆོག །
ཇ་ནག་ཁུ་འཐུངས་ན་འབྲི་དྲན། །
འབྲི་བསྐམས་ན་ཁ་སྐམ་ལག་སྐམ། །
140



འབྲོག་རུ་བ་སྐྱིད་པའི་རྟ་རྒྱུགས། །
གཞོན་དར་མའི་ངོ་ཡ་འདོ་བ། །
ཁ་རྩྭ་ཆུ་ཐོན་ན་གྱི་ལིང་། །
གྲུག་ཤ་ཡི་གང་ན་རྒོད་པོ། །
རྒྱུག་ཆེ་ན་འདོ་བ་ཁྱི་འདྲ། །
ལམ་སྐྱ་མོ་རིག་ན་དྲན་གི །
འབྲོག་རུ་བ་ཕྱུགས་ཁྱུའི་ཕ་ས། །
རྟ་ནོར་ལུག་རུ་བའི་ལོངས་སྤྱོད། །
འཚོ་སྐྱོང་གཉེར་རྫི་བོ་སྨན་པ། །
བདག་རྩྭ་ཆུ་འཕྲོད་ན་སྨན་མཆོག །
ས་མགོ་སྟོང་རི་སྨྱུགས་འགོང་བོ། །
ཕྱུགས་མེད་ན་རུམ་སྟོང་མཆན་སྟོང་། །
ཕྱུགས་གསུས་སྟོང་འཁོར་ས་རི་རབ། །
རྩྭ་ཟ་རྒྱུ་ཡོད་པའི་འབྲོག་སྐྱིད། །
ཟ་མང་ན་རི་རྒྱལ་མདོག་འཆོར། །
ཟོག་རྩྭ་མེད་མུ་གེའི་སྐོར་འཆི། །
རྟ་ངན་ན་རོགས་རྗེས་མི་ཆོད། །
རྒྱུ་མེད་ན་གསང་ཚིག་མི་གོ །
རྟ་མེད་ན་གོ་ཁའི་རང་འདུག །
ཁྱོ་མེད་ན་རྒན་མོ་ཁེར་འདུག ། །
141



ཕྱུགས་མེད་ན་རུ་སྡེའི་མཐའ་འདུག །
རྩྭ་མེད་ན་རི་རྒྱལ་བཅུད་འཆོར། །
སྦྲ་སྨུག་པོ་བཟའ་ཚང་འདུ་ས། །
སྦྲ་མེད་ན་མགོ་རྗེན་ཐར་རེ། །
སྦྲ་རས་ཞེང་བརྗེས་ན་གསར་བ། །
ཞག་ཉི་མ་སོང་ན་རྙིང་བ། །
སྦྲ་ཕྱི་ནང་བརྗེས་ན་གསར་བ། །།
རེ་རྡུལ་གྱིས་ཟིན་ན་རྙིང་བ། །
ཁྱིམ་མནའ་མ་ཡོང་དུས་གསར་བ། །
རྒྱུད་བུ་ཕྲུག་སྐྱེས་དུས་རྙིང་བ། །
མཚེར་སོ་མ་སྤོར་དུས་གསར་བ། །
ས་ནག་པོ་ལོག་དུས་རྙིང་བ། །
རྒྱབ་ཕྱིང་ལྭ་གོན་དུས་སོ་མ། །
ཕྱིང་ཆར་གྱིས་ཟག་དུས་རྙིང་བ། །
ལུས་དངུལ་ཆ་འདོགས་དུས་སོ་མ། །
ཟུར་བརྡར་ནས་ཟད་དུས་རྙིང་བ། །
གོས་གཡུང་རིས་ཚིལ་ལེན་སོ་མ། །
མདོག་ཚིལ་དྲེག་ཟིན་དུས་རྙིང་བ། །
རྒྱུ་ར་ཚའི་བསྐོར་ན་ཉམས་ཅན། །
མདུང་སྒོ་ཁ་འཛེར་ན་ཤོམ་ཅན། །
142



ཟས་ཁྱིམ་ལ་བརྩིགས་ན་བཅུད་ཅན། །
མེ་དཀྱིལ་ནས་བུས་ན་དྲོད་ཅན། །
བྱ་དོན་ཅན་ལས་ན་མིང་ཅན། །
རྒྱུ་ལོངས་སྤྱོད་ལྡན་ན་གྲགས་ཅན། །
མི་དཔང་ཅན་སྐྱེས་ན་རུས་ཅན། །
ཟས་སྡེ་ནས་བགོས་ན་སྐལ་ཅན། །
དྲིན་ཕ་མའི་བཀའ་དྲིན་ཆེ་ས། །
བུ་དཔའ་བོ་ཁྱིམ་ནས་སྐྱེ་ས། །
མ་བུ་མོ་གནས་ལ་ཡོང་ས། ། །
རྒྱུད་བུ་ཕྲུག་མེ་ཏོག་བཞད་ས། །
མགྲོན་གལ་ཆེན་སྒོ་ནས་འབབ་ས། །
ཇ་ཞིམ་པོ་འོ་ཇ་འཛོམས་ས། །
ལོ་བརྒྱད་ཅུའི་གྱ་སྟོན་བྱེད་ས། །
ཆུང་བྱིས་པའི་ནུ་སྐུ་ལེན་ས། །
རྟ་མཐུར་ཅན་སྒོ་ནས་འདོགས་ས། །
འབྲི་བེའུ་ཅན་ལྷས་ལ་འཁོར་ས། །
ཁྱི་རྒྱུ་ལི་ཟུར་ནས་ཟུག་ས། །
པགས་རློན་པ་ཆོན་མགོ་བསྒྱིང་ས། །
རྒན་ལོ་ལོན་ཀུ་རེ་རྩེད་ས། །
གཞོན་ན་ཟླའི་འཇུ་རེས་བྱེད་ས། །
143



རྗེ་བཙུན་པའི་ཞབས་རྗེས་མཛད་ས། །
བན་སེར་མོས་གཡང་འབོད་བྱེད་ས། །
དབྱར་ཚད་ཆེན་ཁོལ་དུས་སྦེད་ས། །
དགུན་བ་མོ་འབབ་དུས་འཛུལ་ས། །
ཆར་བབས་པའི་ཉིན་མོ་བཤོལ་ས། །
ཙག་ཁེངས་པའི་ཉིན་མོ་དྲོད་ས། །
བཟའ་མགོ་ལུས་འཛོམས་པའི་ཕ་ས། །
བེད་ལོས་ཆེ་མགོ་སྦྲ་སྨུག་པོ། །
ཡར་འཛུལ་ན་བཟའ་ཚང་ཤུད་ས། །
མར་བརྫོགས་ན་མཛོ་བོས་འཆག་ནི། །
འབྲོག་རུ་བའི་སྦྲ་རྒན་སྨུག་པོ། །
སྨུག་གྲུ་བཞི་དལ་བ་ཤོད་ལེ། །
144



རྨ་གཡང་ཕྱུག་གི་བུམ་པ།
རྨ་ཡུལ་ལྗོངས་དངུལ་དཀར་བུམ་པ། །
སྤང་སྔོ་ལྗང་བུམ་པའི་ཁྲི་གདན། །
ཆུ་རྨ་ཆུ་བུམ་པའི་བདུད་རྩི། །
གངས་དཀར་པོ་བུམ་པའི་ཁ་རྒྱན། །
སྤང་སེར་པོ་བུམ་པའི་ཐུལ་རྒྱན། །
མཚོ་མེ་ལོང་བུམ་པའི་འདབ་རྒྱན། །
གླིང་ཕ་ས་མཐོང་བ་ཀུན་སྨོན། །
གངས་དབུ་ཞྭ་མནབས་པའི་རྨ་རྒྱལ། །
གླིང་མི་རྒྱུད་འཁྲུངས་པའི་གཞིས་ས། །
གཞོན་ཕོ་མོ་འདབ་ལག་རྒྱས་ས། །
སྙན་གྲགས་པའི་གླུ་སྒྲུང་དར་ས། ། །
འབྲོག་རུ་བ་ལོངས་སྤྱོད་འཕེལ་ས། །
གཡས་ཁྲོ་རྒན་ལུང་བའི་ནང་ནས། །
རྐྱང་རྒོད་མ་ཐེར་ཞེང་ཅན་མས། །
ཐོར་ཐོར་མོ་རྗེས་སུ་ཁྲིད་ནས། །
རྐྱང་ཁ་དཀར་ཁྱུ་ལ་འདྲེས་ས། །
145



གཡོན་སྐོང་གསེར་ཁ་མདོའི་ཐང་ནས། །
དྲིན་འབྲི་མོ་རྣ་ཙོར་ཅན་མས། །
དགའ་དགའ་ལུ་རྗེས་སུ་ཁྲིད་ནས། །
འབྲོང་བྲེ་ལོའི་ཁྱུ་ལ་འདྲེས་ས། །
སྨད་དཔྱིད་མདོའི་མེ་ཏོག་ཐང་ནས། །
ལུག་ཚེར་མོ་རྣ་རྟགས་ཅན་མས། །
ལག་ལག་མོ་རྗེས་སུ་ཁྲིད་ནས། །
དགོ་རྨིག་རིལ་ཁྱུ་ལ་འདྲེས་ས། །
བར་རྨ་རྨེ་འདྲེས་མདོའི་མཛེས་ལྗོངས། །
སྦྲ་དཀར་ནག་སྐར་ཚོགས་ཤར་འདྲ། །
རྩྭ་རྩི་ཏོག་འབྲས་བུ་སྨིན་ནས། །
གཡང་ཕྱུགས་རིགས་འཕེལ་ཁའི་ར་བ། །
རྨ་ཕྱུག་མོ་རིན་ཆེན་བུམ་པ། །
ནོར་ལོངས་སྤྱོད་བུམ་པའི་སྙིང་བཅུད། །
ཆར་ཟིམ་མ་བུམ་པའི་བྱིན་རླབས། །
འཛད་མེད་པའི་དངོས་གྲུབ་གཏེར་མཛོད། །
རྩྭ་རྩི་ཤིང་སྟེ་འབྲས་ཡུལ་སྨིན། །
མདོག་དཀར་དམར་མེ་ཏོག་མཉམ་བཞད། །
སྐྱིད་སྦྲང་མ་ཡིད་ཚིམས་གར་བྱེད། །
འདི་ཡང་ཡང་འཕེལ་བའི་རེ་སྨོན། །
146



ཨ་མཚར་རོ།
ཤར་རྨ་རྒྱལ་སྤོམ་རེའི་གཡས་ཟུར་ནས། །
ཆུ་གཙང་པོ་རྨ་ཆུ་སྔོན་མོའི་ཁུག །
རྨ་རྨེ་ཆུ་གསེར་ཉ་ཁ་སྤྲོད་འདྲ། །
ཕྱི་རི་བོ་གསེར་གྱི་མཎྜལ་རེད། །
དྭངས་བརྒྱད་ལྡན་མཚོ་མོ་གཡས་སུ་འཁྱིལ། །
སྤྲིན་དཀར་པོ་མཁའ་དབྱིངས་དགུང་ནས་འཁྲིགས། །
མཛེས་རི་ལུང་མེ་ཏོག་སྣ་ཚོགས་བཞད། །
ཡུལ་རྨ་ཀླུང་ཕྱུག་མོ་འདི་ཨ་མཚར། ། །
སྡེ་ཆེན་པོ་དུང་དཀར་གཡས་སུ་འཁྱིལ། །
དུང་དཀར་པོའི་ཆོས་སྒྲ་མདོ་སྨད་ཁྱབ། །
གངས་དུམ་བུར་མཆེད་འདྲའི་ལུག་ཁྱུ་དང་། །
སྤྲིན་ནག་པོ་མཆེད་འདྲའི་ནོར་ཁྱུ་ཚོགས། །
བྲག་རྫ་རྡོ་ཉིལ་འདྲའི་རྟ་ཁྱུ་རྣམས། །
ལུང་རི་ཐང་མཚོ་མོ་བཞིན་དུ་འཕྱུར། །
མ་བུ་མོའི་རྩེད་དགའ་ལོངས་སུ་སྤྱོད། །
ཡིད་སྐྱིད་པའི་རྩྭ་ཐང་འདི་ཨ་མཚར། །
147



བྲག་དམར་པོ་འབྲི་ཤུག་སྔོན་མོས་བརྒྱན། །
ཆུ་གཙང་བོ་ཆུ་སྲམ་གསེར་ཉས་བརྒྱན། །
མཚོ་མཚེའུ་འདབ་ཆགས་ངུར་བས་བརྒྱན། །
ཐང་ཡངས་པོ་སྦྲ་ནག་གྲུ་བཞིའི་བརྒྱན། །
སྡེ་ཆེན་པོ་སྒོ་ཕྱུགས་ནོར་གྱིས་བརྒྱན། །
སྟག་ཤ་ར་གླུ་ཚིག་གཏམ་གྱིས་བརྒྱན། །
མ་བུ་མོ་གཡུ་བྱུར་ཕྲེང་བས་བརྒྱན། །
རྒྱབ་གོས་ལྭ་སྟག་གཟིག་པགས་པས་བརྒྱན། །
མགོའི་ཞྭ་མོ་ཝ་དམར་གྲ་ཁས་བརྒྱན། །
རྟ་འདོ་བ་སྒ་སྲབ་མཛེས་མས་བརྒྱན། །
འབྲི་མཛོ་མོའི་རྣ་རྩེར་བལ་གྱིས་བརྒྱན། །
འབྲོག་རུ་བའི་ཆ་ལུགས་འདི་ཨ་མཚར། །
སྤང་རི་གཤོང་རྩི་ཤིང་ལྗང་ལོ་སྐྱེས། །
རི་མཐོན་པོ་རྫ་ཆུ་བསིལ་མ་འབབ། །
དགུང་སྤྲིན་དཀར་གསེང་ནས་འཇའ་ཚོན་ཤར། །
སྟོད་གངས་རིའི་རྩེ་ནས་སྨུག་པ་མཆེད། །
བར་རྫ་རྒན་མཁའ་ནས་གོང་མོ་གྲགས། །
སྨད་ཆུ་དྭངས་ནང་ནས་ཉ་མོ་འཁྱུགས། །
བྱ་ཁུ་བྱུག་གསུང་སྙན་ལྷང་ལྷང་གྲགས། །
གླིང་མཐོང་བ་ཀུན་སྨོན་འདི་ཨ་མཚར། །
148



དྲིན་ཆེན་མ་ལོ།
དྲིན་ཆེ་བའི་མ་ལོ་སེམས་བཟང་མ། །
རུས་རྒྱུད་འཛོམས་མ་ལོ་སྐྱེ་ལེགས་མ། །
ཤེས་རྒྱ་ཆེའི་མ་ལོ་རིག་ལྡན་མ། །
འཇམ་གཤིས་བཟང་མ་ལོ་བསམ་དཀར་མ། །
མགོ་ནག་པོའི་སྐྲ་ལོར་དཀར་ཐིགས་བབས། །
ཤ་དྭངས་མོའི་ངོས་ལ་གཉེར་མ་འཁྱུད། །
ལུས་མཉེན་མོའི་རྐེད་པ་ནང་ལ་བསྒྱུར། །
རྐང་བདེ་མོའི་གོམ་པ་ཁྱར་ཁྱོར་སྤོས། །
སྨྲ་དག་མོའི་ཚིག་གི་མགོ་རྔ་བསློགས། །
ཁའི་དུང་སོ་སུམ་ཅུ་ཟད་ནས་ལྷུང་། །
ལུས་དབང་བོ་རྣམ་ལྔ་ཉམས་ནས་ལྡིབ། །
མཛུབ་སོར་བཅུའི་རྩེ་མོ་འཁྱོགས་ནས་གུག །
ལག་དབྱུག་པའི་སྣེ་མོ་ས་ལ་བཙུགས། །
ངག་སྙན་མོའི་སྐད་ལ་འདར་ཆ་བབས། །
མིག་ཁྲ་ཆུང་མཐའ་ཁར་མཆི་མ་འཁྱིལ། །
ལོ་རྒས་པའི་མ་ལོ་སྙིང་རེ་རྗེ། །
149



ལུས་གཟུགས་གཞི་འཛོམས་པ་མ་ལོའི་དྲིན། །
རྐྱེན་བར་ཆད་མ་ཡོང་མ་ཤེས་ཐལ། །
དོན་མི་ཆོས་ཤེས་པ་མ་ལོའི་དྲིན། །
རང་ཕ་མར་མ་གྱུར་མ་ཤེས་ཐལ། །
སྔོན་ལུས་སེམས་བསྐྱེད་པའི་མ་ལོ་དྲན། །
ལོ་རྒས་པས་མ་མནར་མ་ཤེས་ཐལ། །
བར་ནུ་ཞོ་བསྣུན་པའི་མ་ལོ་དྲན། ། །
ཟས་རྩམ་པ་མ་ཚར་མ་ཤེས་ཐལ། །
མཐའ་ཞེ་སེམས་དཀར་པོའི་མ་ལོ་དྲན། །
རྒྱབ་གོས་ལྷམ་མ་ཐེད་མ་ཤེས་ཐལ། །
མ་དྲིན་མོ་ཆེ་ཡི་དྲིན་ལན་དེ། །
ཙག་བསེར་བུ་མ་རྒྱུད་མ་ཤེས་ཐལ། །
གནས་ངེས་མེད་འཁྱམ་དུས་མ་ལོ་དྲན། །
མགོ་སྐྱིད་སྡུག་ཡོང་དུས་མ་ལོ་དྲན། །
སྡུག་ནད་གྱིས་ཟིན་དུས་མ་ལོ་དྲན། །
མཚན་རྨི་ལམ་ངོགས་ནས་མ་ལོ་དྲན། །
བྱ་གྲོགས་མེད་ཐང་ལ་ལྷུང་དུས་ན། །
མ་དྲིན་མོ་ཆེ་ཡི་དྲིན་ལན་དྲན། །
དྲིན་ཆེ་བའི་མ་ལོ་གང་ན་ཡོད། །
མ་དྲིན་མོ་ཆེ་ལ་གུས་པས་འདུད། །
150



རྨ་ཀླུང་ཅོ་གའི་དྲུག་འགྱུར།
ང་གླུ་བས་གླུ་འདི་སྟོད་ལ་ལེན། །
སྟོད་མངའ་རིའི་སྐོར་གསུམ་གླུ་ཡིས་བསྟོད། །
གངས་དཀར་པོའི་གནས་མཆོག་གདོང་དམར་ཡུལ། །
རྗེ་གྲུབ་ཆེན་བརྒྱད་བཅུ་བཞུགས་གནས་རེད། །
ཆོས་བསྟན་པ་དར་བའི་འབྱུང་ཁུངས་རེད། །
གདུགས་རྒྱལ་མཚན་གསེར་ཏོག་དགུང་ལས་མཐོ། །
གངས་ཏེ་སིའི་འོད་ཀྱིས་མུན་པ་སེལ། །
སེང་དཀར་མོས་གཡུ་རལ་གངས་ནས་ངོམ། །
བོད་བསྟན་པ་དར་བའི་སྨོན་ལམ་འདེབས། །
ང་གླུ་བས་གླུ་འདི་དབུས་ལ་ལེན། །
བར་དབུས་གཙང་རུ་བཞི་ཚིག་གིས་བསྟོད། །
དགྲ་བཅོམ་པ་ལྔ་བརྒྱ་ཆོས་གྲྭར་འགྲིམས། །
ཆོས་འཁོར་ལོའི་དུང་སྐད་རྒྱང་ནས་གྲགས། །
དགུང་ཉི་ཟླ་ཨ་སྔོན་དབྱིངས་ན་འཛོམས། །
ཇོ་ཤཱཀྱ་མུ་ནེའི་བྱིན་རླབས་ཀྱིས། །
རྩེ་པོ་ཏ་ལ་ཡིའི་དབུ་འཕང་མཐོ། །
151



ལྷོའི་གཡུ་འབྲུག་སྡེར་བཞི་སྤྲིན་ནས་མངོན། །
བོད་དབང་ཐང་དར་བའི་སྨོན་ལམ་འདེབས། །
ང་གླུ་བས་གླུ་འདི་སྨད་ལ་ལེན། །
སྨད་མདོ་ཁམས་སྒང་དྲུག་ངག་གིས་བསྟོད། །
སྤང་ལྗང་ལོས་ཁྱབ་པའི་ལྷུན་པོ་རི། །
དྭངས་མཁའ་ལ་སྤྲིན་དཀར་རླབས་ཕྲེང་གཡོ། །
འབྲི་རྨ་ཆུ་གསེར་ཉ་ཁ་སྤྲོད་རེད། །
ཆུ་རྒྱུན་འབབ་དཔལ་བེའུ་པ་ཏྲ་འདྲ། །
ཤར་རྨ་རྒྱལ་སྦོམ་རའི་དབུ་འཕང་མཐོ། །
བྱ་ཁྱུང་ཆེན་གཤོག་རྩལ་སྒང་ནས་ངོམ། །
བོད་རླུང་རྟ་དར་བའི་སྨོན་ལམ་འདེབས། །
ང་གླུ་བ་རྩེད་འཇོ་གླིང་ནས་རྩེ། །
གླིང་མཐོང་བ་ཀུན་སྨོན་གླུ་ཡིས་བསྟོད། །
གླིང་ཕ་ས་ནོར་བུའི་གཏེར་གཞོང་འདྲ། །
སྤྲིན་དཀར་པོ་ནོར་བུའི་ཁ་རྒྱན་ཡིན། །
རྩྭ་རྩི་ཏོག་ནོར་བུའི་བདུད་རྩི་ཡིན། །
འཇའ་སྣ་ལྔ་ནོར་བུའི་རྐེད་དར་ཡིན། །
རྟ་ནོར་ལུག་ནོར་བུའི་དངོས་གྲུབ་ཡིན། །
སྟག་དམར་ཡག་ཐིག་ལེ་ནགས་ནས་ངོམ། །
བོད་འབྱོར་བ་རྒྱས་པའི་སྨོན་ལམ་འདེབས། །
152



རྨ་ཁུག་མགོ་ནོར་བུ་དགའ་འཁྱིལ།
ཆུ་རྨ་ཆུའི་ཁུག་ལུང་བར་མ་ན། །
རྨ་རུ་སྡེ་མཚོ་མོ་གཡས་སུ་འཁྱིལ། །
འབྲུག་ཕོ་ཆུང་ངར་སྐད་ལྡིར་སེ་ལྡིར། །
འཇའ་སྣ་ལྔའི་གུར་ཁང་དགུང་ནས་ཕུབ། ། །
སྤྲིན་དཀར་པོའི་སྦྲང་ཆར་བསིལ་མ་བབས། །
རྩྭ་གུར་ཀུམ་མེ་ཏོག་སྤང་ནས་འཁྲུངས། །
ཁྲོ་ཁ་གསུམ་ནོར་བུ་གསུམ་འཛོམས་འདྲ། །
སྡེ་ཉིན་སྲིབ་གསེར་ཞྭ་ཁ་སྤྲོད་ཡིན། །
རྐྱང་ཁ་དཀར་འཕེལ་བའི་ཕ་ས་ཡིན། །
དབྱར་ཟླ་གསུམ་རྒོད་མའི་བཙའ་ར་ཡིན། །
རྟ་རྐྱང་དམར་གོས་ཀྱི་དཔྱང་ར་ཅན། །
སྟག་ཤ་རས་ཞོན་ན་རུ་སྡེའི་རྒྱན། །
ཕ་ཨ་ཁུའི་དབང་ཐང་ཆེ་ས་ཡིན། །
ཟླ་བཞི་བའི་ཚེས་ཆེན་བཅོ་ལྔའི་ཉིན། །
ངས་སྟོད་ཀྱི་དཀར་ཡོལ་འབྲུག་རིས་ནང་། །
བཅུད་མངར་མོ་འབྲི་མོའི་འོ་མ་བླུགས། །
153



མཆོད་དང་པོ་རྨ་རྒྱལ་སྦོམ་ར་མཆོད། །
སྡེ་དབུ་འཕང་མཐོ་བའི་མཆོད་གཅིག་འཕེན། ། །
རྨ་ཕྱུག་མོ་དར་བའི་སྨོན་ལམ་འདེབས། །
ཆུ་རྨ་ཆུའི་ཁུག་ལུང་བར་མ་ན། །
རྨ་རུ་སྡེ་ནོར་བུ་དགའ་འཁྱིལ་ཡིན། །
སྙན་ལྷང་ལྷང་ཁུ་བྱུག་གྲགས་ས་ཡིན། །
བྱ་ཁྲུང་ཁྲུང་གཤོག་རྩལ་རྒྱས་ས་ཡིན། །
འབྲོང་བྲེ་ལོ་འཕེལ་སའི་ནེའུ་གསིང་ཡིན། །
དཔྱིད་ཟླ་གསུམ་འབྲི་མོ་བཙའ་ས་ཡིན། །
གཡང་འབྲི་མོ་རྩིད་པའི་རྣ་ཅོར་ཅན། །
མ་བུ་མོས་བཞོས་ན་རུ་སྡེའི་རྒྱན། །
བྱ་ངང་བས་མཚོ་མཐའ་གཡས་སྐོར་རྒྱག །
བུ་བུ་མོ་མཚོ་ཁའི་མེ་ཏོག་ཡིན། །
སྦྲ་རོག་རོག་ཅན་གྱི་རུ་སྡེ་སྐྱིད། །
ངས་དཀར་ཡོལ་བཀྲ་ཤིས་རྟགས་བརྒྱད་ནང་། །
འབྲུ་སྔོན་མོའི་ནས་ཆང་བླུགས་པ་འདི། །
ཡུལ་བསོད་ནམས་དར་བའི་ནས་ཆང་ཡིན། །
རྨ་ཕྱུག་མོ་དར་བའི་སྐྱིད་ཆང་ཡིན། །
ནོར་ལོངས་སྤྱོད་འཛོམས་པའི་མཆོད་གཅིག་འཕེན། །
མཆོད་དང་པོ་གླིང་གི་ཡུལ་ལྷ་མཆོད། །
154



ལས་བསམ་དོན་འགྲུབ་པའི་སྨོན་ལམ་འདེབས། །
ཆུ་རྨ་ཆུའི་ཁུག་ལུང་བར་མ་ན། །
འབྲོག་རུ་སྡེ་ནམ་མཁའི་སྐར་ཚོགས་འདྲ། །
སྤང་ཁ་དོག་ལྗང་ལ་མཁའ་དབུགས་གཙང་། །
སྨན་རྩི་ཤིང་ཟིལ་བ་ཁྲོབས་སེ་སྐྱེས། །
འཛོམས་རི་ཆུའི་བཅུད་ལ་རི་དྭགས་འཁོར། །
བྱ་འདབ་ཆགས་རིགས་ཚོགས་གཤོག་རྩལ་རྒྱས། །
ཆུ་གཙང་བོའི་ཀླུང་ནས་གླུ་གར་རྩེད། །
འབའ་ཚེར་མོས་ལུག་ཆུང་རྗེས་སུ་ཁྲིད། །
བལ་དཀར་ནག་ཁ་ཆིལ་ལྡེམས་སེ་ལྡེམས། །
རྣ་གཡས་གཡོན་རྩེ་མོར་ཁེའུ་རྟགས་བརྒྱབ། །
གཞོན་ནུ་བོས་འཚོས་ན་ཡུལ་གྱི་རྒྱན། །
བལ་དཀར་པོའི་དམུ་ཐིག་འདོམ་དུ་འཇལ། །
རྫ་སྨུག་པོའི་རྩེ་ནས་གྱེན་དུ་འཐེན། །
བསང་དུ་བའི་སྐྱེ་ལྷ་གྲོགས་ལྷ་བསྟོད། །
ཕྱུགས་རྒྱུ་ནོར་འཕེལ་བའི་རྟེན་འབྲེལ་ཡིན། །
ལས་རླུང་རྟ་དར་བའི་སྨོན་ལམ་འདེབས། །
，
།
155



ཕ་ཡུལ།
ཕྱི་རྫ་རི་སྨུག་པས་བཟུང་བའི། །
ནང་ཆུ་བོ་དར་དཀར་འཐེན་འདྲ། །
ནོར་ལོངས་སྤྱོད་འཛོམས་པའི་གཡང་ས། །
སྐྱིད་ཡང་དག་རྨ་ཆེ་འདྲེས་མདོ། །
དགུང་ཨ་སྔོན་མཁའ་དབྱིངས་དྭངས་ས། །
མདོག་སྣ་ལྔའི་འཇའ་གུར་ཕུབ་ས། ། །
ས་རྩི་ཤིང་མེ་ཏོག་བཞད་ས། །
རིགས་རི་དྭགས་སྣ་ཚོགས་འཁོར་ས། །
བྱང་བྲག་རི་ཡིད་འོང་ལྷ་ཡུལ། །
བརྗིད་ཆགས་པའི་རི་རྒྱལ་ལྷུན་པོ། །
གངས་དཀར་པོའི་དབུ་ཞྭ་མནབས་ནས། །
དགུང་སྤྲིན་པའི་དབྱིངས་སུ་ལྷམ་མེ། །
ལོ་སྟོང་གི་ཨ་མྱེས་སྐུ་ལྷ། །
གནས་འདི་རུ་སྐྱོབ་པའི་དགྲ་ལྷ། །
གཡས་ཇུ་གང་ལྷ་བྲག་དཀར་པོ། -།
དགེ་སྟོང་ཕྲག་འདུ་བའི་བླ་རི། །
156



རྩྭ་གུར་ཀུམ་སྨན་གྱི་བང་མཛོད། ། །
རྒོད་ཐང་དཀར་གནས་པའི་བྲག་རི། །
བྱ་གོང་མོ་གྲགས་པའི་རྫ་རི། །
གཙང་ཆུ་བོ་འབྱུང་བའི་གནས་རི། །
བྱ་ངང་བ་འཁོར་བའི་མཚོ་མོ། །
བྱིན་ཆེ་བ་འཕགས་པའི་གནས་ཁང་། །
དྭངས་གསལ་བའི་ལྷ་མོའི་བླ་མཚོ། །
མ་མཁའ་འགྲོ་འབུམ་གྱི་བྲོ་ར། ། །
གཡོན་འབྲོང་གི་རྫ་རྒན་ཕྱུག་མོ། །
གཡང་ནོར་བུའི་གཏེར་སྒམ་ཆེན་པོ། །
འཛད་མེད་པའི་གསེར་གྱི་བང་མཛོད། །
སྒང་སྙིང་ལྡན་ཀླུ་རྒྱལ་གཙུག་ཏོར། །
སྨན་བཟང་བོ་ཆུ་མིག་མཆོད་པ། །
གསེར་སེར་པོ་བྱེ་མའི་མཎྜལ། །
མདུན་བདེ་མཆོག་དྲིལ་བུའི་གནས་མཆོག །
རྡོ་ནག་པོར་ཨ་ཡིག་མངོན་གསལ། །
གསུང་མ་ཎི་ཡིག་དྲུག་རང་བྱོན། །
དགོན་ཚ་གན་བེ་ཤིང་དགའ་ལྡན། །
ལོ་གཉིས་བརྒྱར་རབ་རྒྱས་ཆོས་གྲྭ །
ཆོས་ཐལ་སྐད་རྒྱང་ན་ལྷང་ངེ་། །
157



གནས་བྱིན་རླབས་ལྡན་པའི་མཛེས་ལྗོངས། །
རི་ལྷུན་པོའི་དབེན་ས་རྩེ་དབུས། །
སྔོན་མཁས་དབང་རིམ་བྱོན་བཞུགས་གནས། །
བསམ་གྲུབ་པའི་གླིང་མཆོག་དམ་པ། །
གཞོངས་ཐང་ཆེན་དྭངས་གསལ་མེ་ལོང་། །
ཁྲ་ཉིལ་ལེ་རུ་བའི་སྦྲ་གུར། །
མཁར་གྲུ་བཞི་རྨ་རྫོང་དཔལ་བེའུ། །
སྲིད་རིག་གནས་ཀུན་གྱི་ལྟེ་བ། །
ཤར་རྨ་ཆུ་དལ་བ་རིང་མོ། །
ལྷོའི་གཡུ་འབྲུག་ས་ལ་བབས་འདྲ། །
ཉ་གསེར་མིག་གཤོག་འགྱུར་བྱེད་ས། །
བཅུད་མཚོ་མོ་འཁྱིལ་བའི་སྤང་ལྗོངས། །
རྟ་ནོར་ལུག་ཕྱུགས་ཀྱི་གཡང་ར། །
བྱ་ཁུ་བྱུག་གླུ་དབྱངས་ཐོས་ས། །
མགྱོགས་གྱི་ལིང་རྟ་ཕོ་འཁྲུངས་ས། །
ནོར་འབྲི་མོས་མཚེ་བུ་འཁྲིད་ས། །
འབའ་ལག་མོས་ཉིས་ལུག་སོས་ས། །
སྡེ་ཤོག་དྲུག་མཚོ་མོ་ཡར་རྒྱས། །
ལས་བསོད་ནམས་རླུང་རྟ་ཡར་འཕེལ། །
འདི་ཡང་ཡང་འཕེལ་བའི་སྨོན་ལམ། །
158



མཛོ་ཁྱུང་དཀར་ཤུག་པའི་སྣ་གཅུ་ཅན།
མཛོ་ཁྱུང་དཀར་ཤུག་པའི་སྣ་གཅུ་ཅན། །
ས་བྱང་ལམ་འགྲིམ་པའི་གོམ་ཤེད་ཅན། །
ཇ་ལན་ཆེན་འཁུར་བའི་རྒྱབ་ཤེད་ཅན། །
འདིའི་ཡན་ལ་གཡང་ཟོག་དྲིན་ཅན་མེད། །
འབྲོག་རུ་བའི་ནོར་ཡིན་གྲ་ཁ་ཅན། ། །
གླང་ཁྲ་ཁྲའི་རྒྱུད་ཡིན་སྤུ་ཁ་ཅན། །
ཡུལ་རྒྱ་རོང་དེད་པའི་ལྟོགས་ཤེད་ཅན། །
འདིའི་ཡན་ལ་གཡང་ནོར་དྲིན་ཅན་མེད། །
ཁྱིམ་ཕྱུག་པོའི་སྒོ་ཟོག་རྩིས་འདང་ཅན། །
མ་བུ་མོས་བཏགས་པའི་རྣ་ཙོར་ཅན། །
བཙོང་དངུལ་དཀར་ཁུག་གི་རིན་ཐང་ཅན། །
འདིའི་ཡན་ལ་ཕྱུགས་ཟོག་དྲིན་ཅན་མེད། །
འབྲི་ཐུལ་མའི་བུ་ཡིན་ཙད་ཁ་ས། །
བ་གླང་ངུའི་བུ་ཡིན་ཙག་ཁ་ས། །
གཡག་རོག་པོའི་ཞང་ཚ་རླུང་ཁ་ས། །
རྟོལ་རྒྱ་རྒྱའི་ཡང་ཚ་མུག་ཁ་སུ། །
159



སྡུག་རིག་པའི་འཇོ་བོ་ནད་ཁ་སུ། །
ལམ་དོག་མོར་དེད་ན་གོམ་ཁ་སྲ། ། །
ས་ཐག་རིང་འགྲོ་དུས་འཁུར་ཤེད་སུ། །
སྲ་ཀུམ་འཛོམས་མཛོ་བོ་རྒྱུད་བཟང་བོ། །
ནོར་གནག་པོའི་རྒྱུད་ཡིན་རྨིག་ཁ་ཡག །
བ་དམར་པོའི་རྒྱུད་ཡིན་རྭ་ཁ་ཡག །
མ་བུ་མོས་ཞོན་དུས་གོམ་ཁ་ཡག །
ལམ་སྐྱ་མོ་ནང་ནས་གཤར་ཁ་ཡག །
སྤུ་དཀར་ནག་རླུང་གིས་གཡོས་ན་ཡག །
རྒྱབ་གླང་སྒ་བསྟད་ནས་བཏགས་ན་ཡག ། །
གནག་ནོར་ཁྱུའི་ནང་ནས་ངུར་ཆུང་ཡག །
ཡག་ཀུན་ལྡན་རྔ་བྲན་གཡང་ལ་བོ། །
ཆུང་འོ་མས་གསོས་ནས་རུས་རྐང་རྒྱས། །
རྩྭ་ལྗང་ལོ་ཟོས་ནས་གཟུགས་གཞི་རྒྱས། །
ཆུ་དྭངས་མ་འཐུང་ནས་རྭ་ཁ་རྒྱས། །
ཕྱུགས་རྫི་བོས་བསྐོར་ནས་ཤ་ཤེད་རྒྱས། །
ཕ་བ་རྒྱུད་དེད་ནས་སྤུ་ཁ་སྲབ། །
མ་འབྲི་རྒྱུད་དེད་ནས་སྡུག་རུས་ཆེ། །
ཞང་འབྲོང་རྒྱུད་དེད་ནས་སྙིང་རུས་བཟང་། །
ཁུ་གླང་རྒྱུད་དེད་ནས་རྟོལ་ཞད་ཆེ། །
160



རྭ་གོར་མོའི་རྩེ་གཉིས་ནང་ལ་འཁོར། །
རྣ་ཀོ་ལེབ་རྩེ་གཉིས་སོ་བ་བྱེད། །
འཕོངས་རྔ་མའི་དར་སྐུད་ཐུར་དུ་འཕྱང་། །
སྤུ་དཀར་ནག་རི་མོ་ལུས་ལ་འཁོད། །
རིགས་ཀུན་ལྡན་མགོ་རྣའི་རྣམ་རིག་དྭངས། །
བཟང་རང་ལ་འཛོམས་ནས་སྣ་ཞེང་ཆེ། །
རྒྱུད་བཟང་རྒྱུད་དེད་ནས་གསོ་ཁ་ཡང་། །
ལུས་གཟུགས་གཞི་རྒས་ཀྱང་སུག་བཞི་མཉམ། །
གཡང་མུ་ཏིག་འདྲ་བའི་ཁྱུང་དཀར་མཛོ། །
འབྲོག་རུ་བའི་ནོར་ཁྱུའི་རྒྱན་ཆ་མཁོ། །
མཁར་ཁང་སྐྱ་ཅན་གྱི་རྨོད་མཛོ་མཁོ། །
ཚོང་ནོམ་ཟོང་ཅན་གྱི་འགེལ་མཛོ་མཁོ། །
གོང་བླ་མའི་དེད་ནས་མཆོད་རྫས་བཀལ། །
རྒྱབ་ཕྱིང་དམར་བཀབ་ན་ཆོས་ཀྱི་རྒྱན། །
སྨད་ཚོང་པས་དེད་ནས་དངུལ་སྒམ་བཀལ། །
རྒྱབ་ཕྱིང་དཀར་བཀབ་ན་ནོམ་གྱི་རྒྱན། །
བར་ཕྱུག་པོས་འཆང་ནས་སྣ་བཅུ་སྤྲད། །
ནུབ་ལྷས་ནས་བཏགས་ན་ཁྱིམ་གྱི་རྒྱུན། །
འགྲོས་གོམ་ཁ་ཡངས་པའི་གཞོན་ནུས་ཞོན། །
སྤུ་གྲྭ་ཁ་ཡག་པ་ན་ཟླའི་རྒྱན། ། །
161



ཉིན་རྩི་བོས་འཚོས་ནས་རྩྭ་ཆུ་འཕྲོད། །
ཕོ་སྔོར་མས་བརྒྱགས་ན་ནོར་ཁྱུའི་རྒྱན། །
སྤུ་དཀར་དམར་འཛོམས་པ་ཀླུ་ཡི་ཟོག །
གཡང་མཛོ་བོ་འཇིག་རྟེན་འཁོར་བའི་རྒྱུ། །
ཆུང་དགའ་ལུ་ཡིན་དུས་སྒང་ནས་རྩེན། །
ས་གད་ནག་ནང་ནས་མཆོང་ལྡིང་བྱས། །
མའི་ནུ་མ་ནུས་ནས་རྔ་མ་གཡུགས། །
ཆུང་ན་ཟླའི་གྲོས་ནས་ངང་རིལ་བཏགས། །
བར་ཡར་དགའི་དུས་ནས་མ་ལ་མཉམ། །
དྲོན་ནུ་མ་མ་ནུས་མགོ་ཡིས་བརྡུངས། །
ལག་མ་ཞོག་སྣ་ནང་ཤིང་ཐུར་དྲངས། །
སྐེ་ཐག་པ་བཞག་ནས་ཕུར་བར་བཏགས། །
ཁ་སོ་གཉིས་བུད་ནས་གཟུགས་གཞི་དར། །
ཤིང་ཤུག་པའི་སྣ་གཅུ་སྣ་ནང་བརྒྱབ། །
ཐིག་སུམ་བཟོས་རྩིད་པའི་སྣ་ཐིག་དྲངས། །
ཕོ་གཞོན་ནུས་ཞོན་ནས་སྣ་ལོ་བཏུལ། ། །
ལུས་ལྷུ་ཚིགས་འཛོམས་པའི་ཁྱུང་དཀར་མཛོ། །
ཕྱི་གཟུགས་གཞི་རྭ་ཁ་འཛོམས་པའི་ཟོག །
ནང་རྣམ་རིག་རུས་རྐང་དྭངས་པའི་ཟོག །
སྤུ་དཀར་དམར་གྲ་ཁ་མཉམ་པའི་ཟོག །
162



ལམ་རིང་མོ་གོམ་པས་མ་ཕུད་གོང་། །
ཁལ་ལྗིད་མོས་སོག་པ་མ་མནན་གོང་། །
སྐྱིད་ནོར་ཁྱུ་ཁ་ཁ་མ་བྱས་གོང་། །
ཤེད་སྟོབས་ཤུགས་སྣང་བ་དགུང་ལས་མཐོ། །
སྟོན་ཨ་བྲས་བསོགས་པའི་རྩྭ་སྤུང་རེ། །
མཛོ་ལྟོགས་པས་ཟོས་ན་ཁམ་གང་རེད། །
བོང་སྐྱ་རིང་ཁུར་བའི་ཕྱེ་ཁུག་དེ། །
མཛོ་ཁྱུང་དཀར་རྒྱབ་ན་གོང་རྩ་ཙམ། །
ཁྱིམ་གཞི་འཛུགས་འཁོར་བའི་ལས་ཚེགས་དེ། །
ལས་དབང་གི་མཛོ་བོའི་ལས་ལ་བབས། །
དགུང་ཨ་སྔོན་སྐྱ་རེངས་དང་བོ་ཤར། །
ཤིང་སྣ་གཅུ་གོར་མོའི་འཕལ་ཁ་སྤྲད། །
རྒྱབ་སྒ་ཐག་གློ་རྨེད་དུས་གཅིག་བསྡམས། །
བལ་སུམ་བཟོས་སྣ་ཐིག་རྭ་རྩེར་གཟེད། །
ནང་རྒྱུ་བདག་ངོ་ལ་འཛུམ་ཆུང་ལངས། །
ཕྱི་རུ་སྡེས་རིག་ནས་ཧམ་པ་འཆོར། །
མཛོ་ཁྱུང་དཀར་གཡང་ལ་གཡང་ཟོག་པོ། །
སྤུ་དཀར་དམར་ཁ་མདོག་ཕ་མའི་རྒྱུད། །
སྤུ་ལུས་ལ་སྐྱེས་པ་སྔོན་གྱི་ལས། །
གྲ་རིང་ཐུང་བཟང་ངན་རྩ་ཆུའི་ལག །
163



མཛོ་ཁྱུང་དཀར་གཡང་ལ་གཡང་ཟོག་པོ། །
རྭ་དཀར་ནག་གང་སྐྱེ་ཕ་མའི་རྒྱུད། །
རྭ་མགོ་ལ་སྐྱེས་པ་སྔོན་གྱི་ལས། །
རྭའི་རུས་རྐང་བཟང་ངན་རྩྭ་ཆུའི་ལག །
མཛོ་ཁྱུང་དཀར་གཡང་ལ་གཡང་ཟོག་པོ། །
ལུས་སྡུག་ཚེགས་ཐེག་པ་ཕ་མའི་རྒྱུད། །
རྒྱུད་འཕེལ་ཐོག་མེད་པ་སྔོན་གྱི་ལས། །
ཤེད་ཤ་འཚང་བཟང་ངན་རྩྭ་ཆུའི་ལག །
མཛོ་ཁྱུང་དཀར་གཡང་ལ་གཡང་ཟོག་པོ། །
གཟུགས་མགོ་རྣའི་ཡག་བཙོག་ཕ་མའི་རྒྱུད། །
ལུས་སྟོབས་ཤུགས་ཆེ་བ་སྔོན་གྱི་ལས། །
ཁ་རྩྭ་ཆུ་ཅི་ཐོན་བདག་པོའི་ལག །
མཛོ་ཁྱུང་དཀར་གཡང་ལ་གཡང་ཟོག་པོ། །
ཤིང་གསོམ་ཤུག་འཐུ་དུས་ནགས་ལ་དེད། །
ཤིང་སྟ་རེས་འཐུས་ནས་མཛོ་བོར་བཀལ། །
སྡུན་སྣ་ཐག་འཐེན་ཅིང་གཞུག་ནས་བྲབས། །
རྭ་གོར་མོ་ཤིང་སྡོང་ཡལ་གར་ཐོགས། །
བྱ་བྱེའུ་ནགས་རྫོང་གསེབ་ནས་འཕུར། །
རྩུབ་ཚེར་མའི་གསེང་ནས་རྔུལ་ཆུ་བཞུར། །
ཡུལ་ནོར་ཁྱུ་དྲན་ནས་སྔམ་པ་ཤོར། །
164



རྡོ་གྲམ་པའི་ནང་ནས་རྨིག་བཞི་གཅེས། །
ཤིང་ཚེར་མའི་ནང་གི་སུག་བཞི་བསྐུམས། །
སྐད་སྙན་མོའི་ཁུ་ལོ་རྒྱང་ནས་གྲགས། །
ལྗིད་སྡོང་རྒན་ཞབས་ནས་ངུར་ཆུང་འཐེན། །
ཤིང་འཛེར་མས་བརྡར་ནས་གྲུག་ཀོ་དྲལ། །
བྱ་ཁྭ་ཏ་བབས་ནས་མཆུ་བཙག་བྱས། །
ཁྲག་འཐིགས་པའི་ཤིང་ཤུན་དམར་བོར་བཏང་།
ནགས་སྣ་ལོ་བཏོགས་ནས་རང་ཁ་གསོས། །
ཆུ་འདམ་ཁུ་འཐུང་ནས་སྐོམ་ཚད་བསལ། །
ཤིང་སྡོང་བོ་ཁུར་ནས་ཡུལ་ལ་ཐོན། །
མཁར་ཁང་བ་གྲུབ་པ་མཛོ་བོའི་དྲིན། །
འདིའི་ཡན་ལ་གཡང་ཟོག་དྲིན་ཆེན་མེད། །
མཛོ་ཁྱུང་དཀར་གཡང་ལ་གཡང་ཟོག་པོ། །
དགུན་བཅུ་བའི་ཁངས་ནང་རྫ་གསེང་དེད། །
བོའུ་ཁྲ་རིང་འཕངས་ནས་འབྲོང་མོ་བསད། །
རྒོད་ཐང་དཀར་འཁོར་ནས་ཉིལ་ལི་ལི། །
ཤ་ཕྱི་ནང་རློན་པ་མཛོ་བོ་བཀལ། །
ཁངས་འཐུག་པོའི་ནང་ནས་སུག་འབལ་བྱས། །
ཁྲག་སྤུ་ནང་འཛར་ནས་དར་སྦོམ་ཆགས། །
ལ་གཟར་མོའི་ངོས་ནས་རྔུལ་ཆུ་བཞུར། །
165



རླུང་བསེར་ཁ་བཙན་ནས་མིག་ཆུ་བཞུར། །
ཤིང་སྤེན་མགོ་བཏོགས་ནས་རང་ཁ་གསོས། །
དར་ཆབ་རོམ་ལྡགས་ནས་སྐོམ་ཚད་བསལ། །
རི་མཐོན་པོ་རིག་ནས་ངུར་ཆུང་འཐེན། །
རྫ་རྡོ་ཁྲོབ་ནང་ནས་རྨིག་བཞི་གཙེས། །
སྒང་རི་ལམ་བསྐྱོགས་ནས་སུག་བཞི་བསྐུམས། །
བད་གྲང་ངར་འཁྱགས་པས་ཁ་སྣ་འཁངས། །
མ་འབྲི་མོ་དྲན་ནས་སྔམ་པ་ཤོར། །
རྨིག་སྔ་རྗེས་སྟེང་དུ་ཕྱི་རྗེས་སྤོས། །
ཤ་ཁྲ་རྒོད་ཁུར་ནས་ཡུལ་ལ་ཐོན། །
ཞིམ་འབྲོང་ཤ་ཟོས་པ་མཛོ་བོའི་དྲིན། །
འདིའི་ཡན་ལ་གཡང་ཟོག་དྲིན་ཅན་མེད། །
མཛོ་ཁྱུང་དཀར་གཡང་ལ་གཡང་ཟོག་པོ། །
ཚྭ་ནག་པོ་ལེན་དུས་བྱང་ལ་དེད། །
བྱང་ཚྭ་མཚོའི་ཁ་ནས་ཚྭ་ཚོང་བརྒྱབ། །
ཚྭ་ཁྲོབ་ཁྲོབ་ཉོས་ནས་མཛོ་བོར་བཀལ། །
ལྗིད་དོ་བོའི་ཞབས་ནས་རྔུལ་ཆུ་བཞུར། །
བྱེ་མྱ་ངན་ཐང་ནས་སུག་འབད་བྱས། །
སའི་སྔ་རུ་བབས་ནས་ཟེ་བ་གཅུར། །
ས་དམར་པོའི་ནང་ལ་ཁྲག་རྣག་འཛར། །
166



རྡོ་བྱེ་མའི་ནང་ནས་རྨིག་བཞི་གཅེས། །
ཙག་བསེར་བུར་གཞུས་ནས་སུག་བཞི་བསྐུམས། །
རྒྱབ་སྐྱ་ཀ་བབས་ནས་རྟུག་པ་བཏངས། །
ཡུལ་གཙང་བོ་དྲན་ནས་སྔམ་པ་ཤོར། །
ཐན་ས་རྡུལ་བབས་ནས་སྤུ་མདོག་བརྣོགས། །
སྣའི་སྣ་གཅུ་ཆག་ནས་ཚ་སྣ་བླངས། །
གློ་གོང་ཐག་བསྡམས་ཤུལ་སྐྱི་ཤུན་ཕུད། །
རྩྭ་འཇག་ཐོ་བཏོགས་ནས་རང་ཁ་གསོས། །
ཆུ་ཚྭ་ཆུ་འཐུང་ནས་སྐོམ་ཚད་བསལ། །
ཚྭ་ལྗིད་མོ་ཁུར་ནས་ཡུལ་ལ་ཐོན། །
ཟས་འདེབས་ཚྭ་ཡོད་པ་མཛོ་བོའི་དྲིན། །
འདིའི་ཡན་ལ་གཡང་ཟོག་དྲིན་ཅན་མེད། །
མཛོ་ཁྱུང་དཀར་གཡང་ལ་གཡང་ཟོག་པོ། །
དབྱར་ཆར་སྨུག་ནང་ནས་སྒང་ལ་དེད། །
གཞུ་ཁྲ་མོ་བཀུགས་ནས་མདའ་མོ་འཕངས། །
ཤྭ་བཅུ་ལག་བསད་ནས་ཤཱ་ར་བླངས། །
རྭ་ཀོ་རློན་མགོ་སུག་མཛོ་བོ་བཀལ། །
རྫ་གྱེན་དུ་འབྱར་ནས་ཁེའུ་རེ་བསྐྱུར། །
རྩྭ་ཁམ་རེ་ཟོས་ནས་སྲིབ་རེ་བཅད། །
ཆུ་ཁམ་རེ་འཐུངས་ནས་ལུང་རེ་བརྒྱུད། །
167



འབུ་ཤ་སྦྲང་དུག་མདས་ཁ་སྣ་སྐྲངས། །
རྡོ་གཡའ་མའི་ནང་ནས་རྨིག་བཞི་གཙེས། །
ན་འབའ་འབུར་ནང་ནས་སུག་བཞི་བསྐུམས། །
ཆུང་ན་ཟླ་དྲན་ནས་སྔམ་པ་ཤོར། །
མཚན་སྤྱང་མོ་འདུར་ནས་སོ་བ་བྱས། །
བྱ་འུག་པས་ཨ་བྲ་བསད་ནས་ཟོས། །
རྩྭ་རྩི་ཏོག་ཟོས་ནས་རང་ཁ་གསོས། །
ཆུ་རྫ་ཆུ་འཐུངས་ནས་སྐོམ་ཚད་བསལ། །
སྒང་མེ་ཏོག་ནང་ནས་ངུར་ཆུང་འཐེན། །
ལམ་ཕྲ་མོ་བརྒྱུད་ནས་ཡུལ་ལ་ཐོན། །
རྭའི་གོང་ཆེན་ཁུག་པ་མཛོ་བོའི་དྲིན། །
འདི་ཡན་ལས་གཡང་ལ་དྲིན་ཅན་མེད། །
མཛོ་ཁྱུང་དཀར་གཡང་ལ་གཡང་ཟོག་པོ། །
དཔྱིད་ཉིན་མཚན་མཉམ་དུས་ཞིང་ནང་དེད། །
ལག་ལྕང་དབྱུག་བཟུང་སྟེ་སྣ་ནས་ཁྲིད། །
ཤིང་བེ་དོའི་ཐོང་ཤིང་སྐེ་ལ་བཞག །
གཤོལ་ཐོང་ལྕགས་ཟུར་གསུམ་ས་ལ་བཙུགས། །
ཞིང་ཐད་ལ་བསློགས་ནས་ཐུར་དུ་གཤགས། །
མཉེན་ལྕང་མ་རློན་པས་འཕོངས་ནས་གཞུས། །
དགུང་ཉི་མར་ལྡེས་ནས་རྔུལ་ཆུ་བཞུར། །
168



སྐེ་ཤིང་གིས་བརྡར་ནས་སྐྱི་ནག་དེད། །
དབུགས་སྟོད་དུ་འཚངས་ནས་སློ་ཁྲག་བསྲེས། །
སྔོ་ཁེར་བཏོགས་བྱས་ནས་རང་ཁ་གསོས། །
ཆུ་རྙོག་པ་འཐུང་ནས་སྐོམ་ཚད་བསལ། - །
ནས་འབྲུ་དྲུག་བཏབས་ནས་མྱུ་གུ་རྒྱས། །
ས་ནག་པོའི་ཁ་མདོག་ལྗང་ཁུའི་ལོག །
འདམ་གཤེར་ཁུའི་ནང་ནས་རྨིག་བཞི་གཙེས། །
རྩྭ་སྐམ་པོ་འགམ་ནས་ཁྱིམ་གཞི་བསྐྱངས། །
ཤ་ཟད་ནས་རུས་པའི་རྐང་ལ་ཐུག །
ཁང་གྲུ་བཞིའི་སྒོ་ནས་ངུར་ཆུང་འཐེན། །
ས་སྐྱ་བོའི་སྟེང་ནས་སུག་བཞི་བསྐུམས། །
སྨུག་རི་རྒྱལ་དྲན་ནས་སྔམ་པ་ཤོར། །
སྟོན་ལོ་ཡག་སྙེ་མ་ལྡེམས་སེ་ལྡེམས། །
ནས་རོང་སར་བཏབས་ནས་འབྲོག་ལ་བཙོང་། །
མཛོད་འབྲུ་ཡི་གང་པ་མཛོ་བོའི་དྲིན། །
འདིའི་ཡན་ལས་གཡང་ཟོག་དྲིན་ཅན་མེད། །
མཛོ་ཁྱུང་དཀར་གཡང་ལ་གཡང་ཟོག་པོ། །
གཞུང་ལམ་ཆེན་བརྒྱུད་ནས་ཚོང་ལ་དེད། །
བལ་རྒྱ་དོས་བཀལ་ནས་ཚོང་ཟོང་བྱས། །
སྟེང་གོང་རྩར་ཝ་པགས་སྤྱང་པགས་བཞག །
169



ལམ་རྩྭ་ལྡུམ་བརྒུམས་ནས་རང་ཁ་གསོས། །
རྫབ་རྫོབ་ཆུ་འཐུངས་ནས་སྐོམ་ཚད་བསལ། །
རྡོ་རིལ་བོའི་ནང་ནས་རྨིག་བཞི་གཙེས། །
མཚན་རྒྱ་མོའི་སྲང་ནས་སུག་བཞི་བསྐུམས། །
གོས་དར་ཁ་བསྡམས་ནས་མཛོ་བོ་བཀལ། །
ལྗིད་དོ་བོའི་ཞབས་ནས་རྔུལ་ཆུ་བཞུར། །
ལམ་ཀྱག་ཀྱོག་འགྲིམས་ནས་སྒྱིད་པ་འདར། །
རྡོ་དབྱུག་པས་བརྒྱབ་ནས་གྲུག་འཕོངས་སྐྲངས། །
ནུབ་མུན་ནག་ནང་ནས་ངུར་ཆུང་འཐེན། །
དགྲ་ཇག་རྐུན་ཁྲམ་པས་ལྐོག་སོ་བྱེད། །
སྡིག་ཧེབ་རྒན་ཤན་པས་གྲི་ཆུང་བརྡར། །
མཁར་གྱང་ཆག་ར་ནས་བསྐུངས་འདོགས་བྱས། །
སྤང་རི་གཤོང་དྲན་ནས་སྔམ་པ་ཤོར། །
རས་སྣམ་བུ་ཁུར་ནས་ཡུལ་ལ་ཐོན། །
གོས་ཚོང་སྒོ་འགྲིམས་པ་མཛོ་བོའི་དྲིན། །
འདིའི་ཡིན་ལ་གཡང་ཟོག་དྲིན་ཅན་མེད། །
མཛོ་ཁྱུང་དཀར་གཡང་ལ་གཡང་ཟོག་པོ། །
དབུས་སེར་པོ་མཇལ་དུས་སྟོད་ལ་དེད། །
ཟས་ཁ་བཅའ་མགོ་སྦྲ་མཛོ་བོ་བཀལ། །
ལྷ་ཇོ་བོ་མཇལ་བའི་རྐང་རྟེན་བྱས། །
170



གངས་དཀར་བོ་ཐོད་དུ་བཟུང་ནས་སོང་། །
ས་ནག་པོ་འདོམ་ལ་འཇལ་ནས་སོང་། །
དགུང་ཉི་མ་ནུབ་ནས་ནམ་ཁ་ལངས། །
ས་བྱང་ལམ་རིང་མོ་གོམ་གྱིས་ཕུད། །
སའི་སྤོ་ཐོ་ལྡགས་ནས་རང་ཁ་གསོས། །
ཁངས་ལྕེ་ཡིས་ལྡགས་ནས་སྐོམ་ཚད་བསལ། །
རླུང་བསེར་བུས་མིག་ཁ་རྡུལ་གྱིས་བཀང་། །
ཙག་ཐན་པས་ཁ་སྣ་འཁྱགས་ནས་ཕྱིད། །
བྲག་འཕྲང་ལམ་བརྒྱུད་ནས་རྔུལ་ཆུ་བཞུར། །
ཡུལ་རྩྭ་ཐང་དྲན་ནས་སྔམ་པ་ཤོར། །
འཁྱགས་གྲམ་པའི་ནང་ནས་རྨིག་བཞི་གཙེས། །
ཤིང་རྔ་ཚེར་གསེང་ནས་སུག་བཞི་བསྐུམས། །
བྱང་མི་མེད་ཐང་ནས་ངུར་ཆུང་འཐེན། །
ཁྱིམ་བཟའ་ཚང་འཛོམས་ནས་ཡུལ་ལ་ཐོན། །
ལུས་མགོ་རྐང་འཕྲོད་པ་མཛོ་བོའི་དྲིན། །
འདིའི་ཡན་ལ་གཡང་ཟོག་དྲིན་ཅན་མེད། །
མཛོ་ཁྱུང་དཀར་གཡང་ལ་གཡང་ཟོག་པོ། །
འབྲོག་རུ་བའི་མཚེར་ས་སྤོར་ཉིན་དེད། །
ནངས་སྐར་ཆེན་ཤར་དུས་སྒ་བཅའ་བསྟད། །
གློ་གོང་རྨེད་ཐག་སྣེ་སྲ་མོར་མདུད། །
171



སྦྲ་རློན་པ་བརྒྱད་ལྟེབ་མཛོ་བོར་བཀལ། །
ཆོས་མ་ཎི་འཁོར་ཆེན་གོང་ཚར་བཞག །
ས་ཁུག་རེ་ཕུད་ནས་སྒང་རེ་འབྱར། །
ཆུ་ཐད་དུ་བུད་ནས་ཐུར་དུ་གཤགས། །
རུ་ཁྲ་ཁྲའི་མིག་ཁ་མཛོ་བོའི་བཀང་། །
རྩྭ་རྔམ་ཟ་བྱས་ནས་རང་ཁ་གསོས། །
ཆུ་རྔམ་འཐུང་བྱས་ནས་སྐོམ་ཚད་བསལ། །
སྨུག་ཆར་བའི་ནང་ནས་ངུར་ཆུང་འཐེན། །
ན་ཆུ་འཁྱིལ་གཞོངས་ནས་འདམ་ལ་ཟུགས། །
ཐང་སྐྱ་ལེབ་དཀྱིལ་ནས་སུག་བཞི་འདར། །
ལུང་རིང་མོའི་མདོ་ནས་ཤ་སྐྱི་བརྡར། །
སྒས་དཔུང་རུས་མནན་ནས་སྐྲང་འབུར་ཐོག །
ཆར་དྲག་ཞོད་ནང་ནས་སུག་བཞི་བསྐུམས། །
རི་ནོར་ཁྱུ་དྲན་ནས་སྔམ་པ་ཤོར། ། །
རུ་སྔ་སྤོར་བསྐྱལ་ནས་ཕྱི་སྤོར་བླངས། །
འདིའི་ཡན་ལ་གཡང་ཟོག་དྲིན་ཅན་མེད། །
མཛོ་ཁྱུང་དཀར་གཡང་ལ་གཡང་ཟོག་པོ། །
རོང་ཁང་སྐྱའི་འབུད་ཤིང་ལེན་དུས་དེད། །
མཚན་མུན་ནག་ནང་ནས་སྒ་ཆ་བརྒྱབ། །
འཁྱོག་འཕྲང་ལམ་རིང་མོ་མཛོ་བོས་བརྒྱུད། །
172



ཡར་འགྲོ་དུས་མཛོ་བོ་གཉིས་འཕོངས་བྱས། །
མར་གསེག་ལམ་ནང་ནས་གསེག་གི་དེད། །
རྫ་ཁྲ་ཡག་ཤིང་སྡོང་རློན་པ་རེད། །
འདི་གཅོད་པའི་ཨ་ཅེ་གླེན་པ་རེད། །
ཤིང་རློན་པ་འཁུར་ནོ་མཛོ་བོ་རེད། །
ལུས་རྔུལ་ཆུ་བཞུར་ནོ་མཛོ་བོ་རེད། །
གཅོད་ཤེས་ན་ཤིང་སྡོང་རློན་པའི་སླ། །
འབུད་ཤེས་ན་ཤིང་རློན་མེ་ཤེད་ཆེ། །
རྡོ་འབའ་འབུར་ནང་ནས་རྨིག་བཞི་གཙེས། །
ཁ་རྩྭ་ཆུ་མ་ཡོང་སྔམ་པ་ཤོར། །
ནུབ་ཟླ་འོད་འོག་ནས་སུག་བཞི་བསྐུམས། །
སྣ་ཐིག་གུའི་སྣེ་ནས་ངུར་ཆུང་འཐེན། །
ཕོའི་ལྡད་རྡོ་བལྡད་ནས་རང་ཁ་གསོས། །
རྒྱབ་ཟིལ་བ་བལྡགས་ནས་སྐོམ་ཚད་བསལ། །
ལུས་སྟོབས་ཤེད་སྟེང་ནས་ཁྱིམ་གཞི་བསྐྱངས། །
འདིའི་ཡན་ལ་གཡང་ཟོག་དྲིན་ཅན་མེད། །
སྨད་ཐང་ཆེན་ཐང་གི་སྣེ་མོ་ན། །
ལམ་སྐྱ་མོ་བརྒྱུད་ནས་ཚོང་ཆེན་གཤར། །
མཛོ་ཁྱུང་དཀར་བཟང་བོའི་བཀའ་དྲིན་གྱིས། །
ལུས་ཕོང་བོའི་སྟེང་ནས་འཁོར་བ་བསྐྱངས། །
173



མཛོ་དཀར་ཁྲ་ནང་ན་ནག་ཁྲ་མང་། །
ས་ཤར་བའི་ཡུལ་གྱི་ཇ་ཚོང་རེད། །
ཁས་ཤུག་པ་བཏབས་ནས་ལམ་སྣེ་བཟུང༌། །
ཁར་རྩྭ་ཆུ་ཡོང་རྒྱུ་མཛོ་བདག་མཁྱེན། །
མཛོ་ངང་ངང་ནང་ན་དཀར་དཀར་མང་། །
བྱང་ཚྭ་མཚོའི་ཁ་ཡི་ཚྭ་ཚོང་རེད། །
ཤིང་གླང་སྒ་རྒྱབ་ལ་བསྟོད་དུས་སུ། །
སྒའི་ངོས་ཕྱིང་འཇམ་པོ་མཛོ་བདག་མཁྱེན། །
མཛོ་དམར་ཐོ་ནང་ན་ནག་ཐོ་མང་། །
འགག་རྒྱ་རོང་ཡུལ་གྱི་གོས་ཚོང་རེད། །
རི་རྩུབ་མོའི་ངོས་ཐུར་འབབ་དུས་སུ། །
མེད་རྔ་རྩ་མི་བརྡར་མཛོ་བདག་མཁྱེན། །
མཛོ་རོག་རོག་ནང་ན་རྒྱ་རྒྱ་མང་། །
རོང་ཁང་སྐྱ་ཡུལ་གྱི་ནས་ཚོང་རེད། །
ལ་གཟར་མོ་གྱེན་དུ་འགོས་དུས་སུ། །
སྐེ་གོང་ཐག་ལྷོད་རྒྱུ་མཛོ་བདག་མཁྱེན། །
མཛོ་དཀར་རིལ་ནང་ན་ནག་རིལ་མང་། །
འབྲོག་རུ་བའི་ཡུལ་གྱི་མར་ཚོང་རེད། །
མར་ལྗིད་མོའི་སྟེང་དུ་གོང་རྩ་བཞག །
སྒ་སྔ་རིས་མི་གནོན་མཛོ་བདག་མཁྱེན། །
-
，
174



མཛོ་དམར་ལིང་ནང་ན་སྔོ་ལིང་མང་། །
ནགས་རྒྱ་རྫོང་ཡུལ་གྱི་ཤིང་ཚོང་རེད། །
གསོམ་ཤུགས་སྡོང་གསེང་ལམ་འདེད་དུས་སུ། །
ལུས་ཤ་ཀོ་མི་བརྡར་མཛོ་བདག་མཁྱེན། །
མཛོ་རྒྱ་ཐོ་ནང་ན་སྔོ་ཐོ་མང་། །
རྩེ་སྤང་ལྗོང་ཡུལ་གྱི་བལ་ཚོང་རེད། །
འདམ་ན་འབུར་ནང་དུ་འདེད་དུས་སུ། །
རུས་ལྷུ་ཚིགས་མི་ཕུད་མཛོ་བདག་མཁྱེན། །
མཛོ་རྒྱ་འཛི་ནང་ན་རོག་འཛི་མང་། །
རོང་ཚ་གཞོངས་ཡུལ་གྱི་སྨན་ཚོང་རེད། །
བྲག་འཕྲང་ལམ་ཕྲ་མོ་འདེད་དུས་སུ། །
གཡང་གཟར་མོར་མི་ལྷུང་མཛོ་བདག་མཁྱེན། །
མཛོ་སྔོ་ཁྲ་ནང་ན་དཔྱི་ཁྲ་མང་། །
ཕྱུག་སྙིང་མོ་ཡུལ་གྱི་པགས་ཚོང་རེད། །
དགུན་ཁངས་འཁྱགས་དར་ཁ་འདེད་དུས་སུ། །
རྐང་སུག་བཞི་མི་གཅོག་མཛོ་བདག་མཁྱེན། །
མཛོ་ངང་ཁྲ་ནང་ན་སྔོ་ཁྲ་མང་། །
གཡུ་མཚོ་མོ་ཡུལ་གྱི་དངུལ་ཚོང་རེད། །
མཚན་ཕུར་བའི་སྟེང་དུ་འདོགས་དུས་སུ། །
སྒའི་གློ་གོང་ལྷོད་རྒྱུ་མཛོ་བདག་མཁྱེན། །
175



ཆུ་གཙང་བོ་འབུད་དུས་མཛོ་བོ་མཁོ། །
གཟིངས་རྔ་མ་བཏགས་ནས་སྣ་ནས་བསིགས། །
ཆུ་ཐད་ཀར་ཆོད་པ་མཛོ་བོའི་དྲིན། །
ལྕག་ཕྲ་མོས་མ་གཞུས་མཛོ་བདག་ཚོ། །
འབྲོག་རུ་བ་གཡང་གི་མཛོ་བོ་མཁོ། །
རྭ་དཀར་ནག་སྤུ་མདོག་ཕྱུགས་ཀྱི་རྟེན། །
གོས་དར་ཚོན་སྣ་ལྔའི་རྣ་ཅོར་འདོགས། །
ཉིན་བཀུག་འདོགས་མ་བྱེད་མཛོ་བདག་ཚོ། །
ལུག་གཡང་དཀར་འཚོ་སྐྱོང་མཛོ་བོ་མཁོ། །
རྒྱབ་རས་སྟན་འཕངས་ནས་རྫི་བོས་ཞོན། །
རྩྭ་ཁམ་རེ་ཟོས་ནས་སྒང་རེར་འགོས། །
བརྒྱུགས་སློ་ཁྲག་མ་བསྲེ་མཛོ་བདག་ཚོ། །
ཆོས་བྱིན་ཅན་བླ་མ་མཛོ་བོ་མཁོ། །
ཆོས་གདུལ་བྱ་རྒྱས་ནས་རུ་སྡེ་ཕེབས། །
གདུགས་སེར་བོ་བསྐོར་ནས་ལམ་ལ་ཆས། །
གུར་དཀར་པོ་འགེལ་དུས་མཛོ་བོ་གཤའ། །
ཕྱུག་དར་མའི་ལྷས་ན་མཛོ་བོ་མཁོ། །
ནུབ་རྡང་ལ་འདོགས་དུས་བསྒྲིགས་ནས་གཤར། །
རྭ་སྤུ་ཁ་ཡག་ན་ནོར་ཁྱུའི་བཅུད། །
ལུས་ཤ་ཤེད་ཡོད་ན་རྗེ་བོའི་རྒྱན། །
176



ཁྱིམ་ལོ་ལོན་ཡོད་ན་མཛོ་བོ་མཁོ། །
ཆོས་ཀུན་རིག་གསུང་གི་བླ་མ་ཞུས། །
ཚེ་འདི་ཕྱིའི་དོན་དུ་འབུལ་བ་འབུལ། །
རྟ་མེད་ན་མཛོ་བོས་སྔས་རྟ་ཉན། །
མ་བུ་མོ་གནས་བཞིན་མཛོ་བོ་མཁོ། །
རྫོང་མཛོ་བོ་བྱིན་ན་མི་ཁ་ཆོད། ། །
ཤ་གོར་ཐུད་འགེལ་ས་མཛོ་བོ་གཡུང་། །
གཟུགས་སྤུ་ཁ་ཡག་ན་ཕ་མའི་རྒྱན། །
བུ་གཞོན་ནུའི་འགྲོ་འདུག་མཛོ་བོ་མཁོ། །
སྣ་གྱེན་ལ་འཐེན་ནས་ཐད་ཀྱིས་ཞོན། །
རྐང་མགྱོགས་པས་རུ་སྡེའི་མཐའ་ནས་བསྐོར། །
མཛོ་རྭ་ཁ་དྭངས་ན་སྤུན་ཟླའི་རྒྱན། །
ལས་སྡིག་ཅན་ཤན་པ་མཛོ་བོ་མཁོ། །
ཤ་དམར་པོ་བཀལ་ནས་མཁར་གྲོང་འགྲིམས། །
ཤ་སྲང་ལམ་བཤམས་ནས་སྲང་ལ་ཚད། །
རིན་དངུལ་དཀར་བླངས་ནས་རུམ་ལ་བླུགས། །
སྦྲ་སྨུག་པོའི་སྒོ་ན་མཛོ་བོ་མཁོ། །
འཛོམས་སྣ་ཐིག་སྣ་གཅུ་དྲངས་ནས་བཏགས། །
གཞི་འཁོར་དོན་བཀོལ་ས་མཛོ་བོ་འདེད། །
རྟ་མེད་ན་རྐང་ཚེགས་མཛོ་བོས་ལེན། །
177



ཁྱིམ་འཁོར་གཞི་བསྒྲིགས་དུས་མཛོ་བོ་མཁོ། །
མཛོ་ཁྱུང་དཀར་བཙོང་ནས་དངུལ་ལ་བརྗེས། །
ནང་ཁ་བཅའ་ཟས་རིགས་མཛོ་བོའི་རིན། །
རྒྱབ་ཚར་གོས་ཞྭ་ལྷམ་མཛོ་བོའི་རིན། །
བཟའ་མགོ་ལུས་འཛོམས་དུས་མཛོ་བོ་མཁོ། །
ལུས་ལས་ཚེགས་ལེན་པར་མཛོ་བོ་འགྲིམས། །
གསོན་རིམ་གྲོ་སྐྱབས་རྟེན་མཛོ་བོའི་རིན། །
ཤི་དགེ་རྩ་སྒྲུབ་མཆོད་མཛོ་བོའི་རིན། །
མཛོ་ཁྱུང་དཀར་གནག་མོ་ནོར་ཁྱུའི་བཅུད། །
ཡག་རྭ་ཁ་སྤུ་ཁ་ཕྱུགས་ཀྱི་བཅུད། །
སྙན་ངུར་ཆུང་མཛོ་བོ་རང་གི་བཅུད། །
སྐྱིད་མཛོ་བོ་གཡང་ལ་གཡང་གིས་སྲུང་། །
མཛོ་ཁྱུང་དཀར་བཟང་བོའི་བཀའ་དྲིན་ལ། །
ཤིང་གླང་སྒའི་བཅའ་ཆོན་དབུས་སུ་ཐོན། །
ཤིང་སྐྱེས་པ་བཟང་བོའི་བཀའ་དྲིན་ལ། །
སྡུག་ཁྭ་ཏའི་རོ་ཐག་དགུང་དུ་མཉམ། །
མཛོ་རྒས་པའི་རྭ་རྩེར་རྩེགས་རིམ་མང་། །
མི་རྒས་པའི་ཡ་ཐོད་གཉེར་མ་མང་།. །
རྟ་རྒས་པའི་ལུས་ཕུང་རམ་ཐིག་མང་། །
ཁྱི་རྒས་པའི་མཆུ་ལ་སེ་ཐིག་མང་། །
---
-
-
178



མཛོ་ཁྱུང་དཀར་གཡང་ལ་གཡང་ཟོག་པོ། །
ལོ་རྒས་པས་མནར་དུས་སྙིང་རེ་རྗེ། །
གནག་ནོར་ཁྱུ་ཕུད་ནས་རི་སྒང་ཐོན། །
རྗེས་མ་ཆོད་ཤུལ་དུ་ངུར་ཆུང་འཐེན། །
ཤ་ཤོར་ནས་ལུས་ཕུང་ཇེ་ཆུང་རེད། །
སུག་འཁུམས་ནས་གཟུགས་གཞི་ཇེ་དམའ་རེད། །
མཆུའི་མ་སོ་ཟད་ནས་རྙིལ་ལ་ཐུག །
རྩྭ་མ་ཆོད་རྙིལ་གྱིས་ཁུག་འབལ་བྱེད། །
ནུབ་ཉལ་ནས་ལྡད་རྡོ་ཐང་ལ་ལྷུང་། །
ལམ་མ་རིག་རི་ཐང་ལོང་ལྡང་བྱེད། །
འགྲོ་མང་ནས་སུག་བཞི་ཆུ་སེར་བབས། །
གོམ་སྤོས་ན་སུག་བཞི་ཁྲོག་ཁྲོག་བྱེད། །
སྤུ་བྱིལ་ནས་སྒལ་གཤོང་སྐྱི་མོ་གྱུར། །
བེད་མེད་ནས་ས་སྟོང་རི་ལ་སྤྲུགས། །
ཡར་མ་ལོངས་སུག་བཞིས་ས་རྡོ་བྲད། །
ཟོག་བདག་མེད་རི་མགོའི་ཞག་ཏུ་ལུས། །
སྤྱང་དར་མ་ཞིག་གི་ཁ་ཟས་འགྱུར། །
དགུང་ཨ་སྔོན་དབྱིངས་ནས་བྱ་རྒོད་འཁོར། །
གོ་རློན་པ་ཁྱི་མོ་དམར་མོས་ཁུར། །
བྱ་ཐང་དཀར་ཞིག་གིས་མཆུ་བཏོགས་བྱས། །
179



བྱ་ཐང་ནག་ཞིག་གིས་རུས་མིག་བཏོགས། །
བྱ་གོ་པོས་ལྷུ་མགོ་ལྐོག་གེ་མེད། ། །
ཤུལ་བཙང་ཁོག་རུས་པ་ཁྲ་སེལ་ལེ། །
བྱ་སྐྱ་ཀ་ཁྲ་མོས་ཤུལ་འཕྲོ་བལྟས། །
སྡུག་ཁྭ་ཏ་ནག་པོས་སྐོར་ཚོགས་བརྒྱབ། །
ཤ་ཁམ་རེ་ཟོས་ནས་ཁམ་རེ་ཁུར། །
འཕུར་གཤོག་རྩལ་མི་ཆེ་ཨ་བ་འབོད། །
རྭ་རུས་སྤུ་ཆར་གྱིས་ཟགས་ནས་རུལ། །
ཕྱུགས་ནོར་གནག་སྐྱོང་བའི་འབྲོག་རུ་བ། །
མཛོ་ཁྱུང་དཀར་འཆང་གི་ཞིང་རུ་བ། །
ཁ་ཆུང་བའི་དུས་སུ་མཛོ་བོ་མཁོ། །
ལུས་དར་བའི་དུས་སུ་མཛོ་བོ་སྐྱོང་། །
ལོ་རྒས་པས་མནར་པར་སྙིང་རེ་རྗེ། །
མཛོ་ཁྱུང་དཀར་ཡན་ལས་དྲིན་ཆེན་མེད། །
མཛོའི་ངུར་ཆུང་གོ་ན་ཡིད་དབང་ཚིམས། །
མཛོའི་དྲིན་ལན་མ་བརྗེད་མཛོ་བདག་ཚོ། །
༡
180
་་་



མེ་ཏོག་ཧ་ལོའི་འདབ་མ་བརྒྱད།
མེ་ཏོག་ཧ་ལོ།
མེ་ཏོག་ཧ་ལོ་འདབ་མ་བརྒྱད། །
དཀར་སེར་དམར་ལྗང་འདབ་མའི་མདོག །
དྲི་ཞིམ་བསིལ་མངར་འདབ་མའི་བཅུད། །
ལྗང་ལོའི་ལོ་མ་འདབ་མའི་རྒྱན། །།
ཧ་ལོའི་འདབ་མ་རླུང་གིས་བསྐྱོད། །
འདབ་མ་རེ་ལ་རྩེ་མཚར་གླུ། །
མིད་ཐག་ཕྲ་མོ་གླུ་བའི་འགུག །
ཁ་ལྕེ་དག་ན་གླུ་བའི་རྒྱན། །
དུང་གི་ཧ་ལོ་དཀར་པོ་སྐྱེས། །
ཁ་བའི་རྟེན་འབྲེལ་དཀར་པོ་ཡིན། །
གངས་རི་ཁ་བཏགས་དཀར་པོས་བརྒྱན། །
སྤྲིན་དཀར་ཨ་སྔོན་དབྱིངས་ལ་ངོམ། །
གསེར་གྱི་ཧ་ལོ་སེར་པོ་སྐྱེས། །
ལྷ་ཁང་མཆོད་ཁང་གསེར་གྱིས་བརྒྱན། །
ཞྭ་སེར་བསྟན་པ་མགོ་ནས་དར། །
ངུར་སྨྲིག་གོས་ཀྱི་རླབས་རེ་ངོམ། །
181



བསོད་ནམ་ཧ་ལོ་དོན་གྲུབ་སྐྱེས། ། ་
ཁྲུང་ཁྲུང་དཀར་པོས་གླུ་གར་རྩེན། །
ནོར་གྱི་མཚོ་མོ་ཡར་ལ་རྒྱས། །
ཤ་ཆེན་ཁྲག་རྭ་སྤང་ལ་ངོམ། །
སྐྱིད་ཀྱི་ཧ་ལོ་བསམ་གྲུབ་སྐྱེས། །
གཞོན་ནུའི་སོ་སྒྲ་སང་ངེ་སང་། །
འདོ་རིག་རྟ་བོ་གཡང་རས་བརྒྱན། །
ཐང་དཀར་གཤོག་རྩལ་བྲག་ལ་ངོམ། །
བྱུ་རུའི་ཧ་ལོ་དམར་པོ་སྐྱེས། །
བུ་མོའི་སྐྱེ་གཟུགས་ལྡེམ་མེ་ལྡེམ། །
ཐུལ་དཀར་འབྲི་མོ་རྣ་ཙོར་བཏགས། །
ཁུ་བྱུག་གསུང་སྐད་ནགས་ལ་ངོམ། །
གཡུ་ཡི་ཧ་ལོ་སྔོན་པོ་སྐྱེས། །
གཡང་གི་མ་མོ་རྣ་རྟགས་བརྒྱབ། །
རྟ་ནོར་ལུག་གསུམ་ས་སྟེང་ཁྱབ། །
གསེར་མིག་གཤོག་འགྱུར་ཆུ་ལ་ངོམ། །
དཔྱིད་ཀྱི་ཧ་ལོ་སྣ་ལྔ་སྐྱེས། །
མཐོ་སྒང་རི་བོས་ལྭ་ལྗང་གོན། །
སྙན་པའི་འབུག་སྒྲས་རྨ་བྱ་བསུ། །
འབྲོང་མོའི་རུ་ཐུར་རྫ་ལ་ངོམ། །
182



ཧ་ལོའི་མྱུ་གུ་ཕྱོགས་བཅུར་འབུས། །
གཡུ་སྦྲང་དགའ་བའི་གཤོག་བྲོ་བརྡུངས། །
བཟང་དྲུག་དྲི་བསུང་ས་གཞིར་ཁྱབ། །
ཁ་དཀར་རྐྱང་གིས་གོམ་འགྲོས་ངོམ། །
འདབ་བརྒྱད་ཧ་ལོ་ཟེའུ་འབྲུ་སྨིན། །
ཟིལ་མངར་ཕྱེ་མ་ལེབ་ཙེས་བཞིབས། །
མཚོ་མོའི་འདམ་རྩྭ་ངང་བས་ཟོས། །
ཅོ་ཀའི་དྲུག་འགྱུར་སྤང་ལ་ངོམ། །
མདོག་ལྡན་ཧ་ལོ་སྣ་ཚོགས་སྐྱེས། །
ཧ་ལོ་པད་མའི་རྒྱན་དུ་མཛེས། །
བུ་མོའི་གླུ་སྐད་ཤ་ར་ར། །
མ་བོས་གེ་སར་བུང་བ་འགུག །
བསམ་འཕེལ་ཧ་ལོ་རིགས་གསུམ་སྐྱེས། །
སྦྲང་ཆར་བསིལ་མ་དགུང་ནས་བབས། །
སྨིན་བའི་འབྲས་བུ་ས་ལ་འཐོར། །
དགོས་འདོད་འབྲུ་རིགས་སྣ་ལྔ་འཕེལ། །
ཧ་ལོ་སྤང་ལྗོངས་ཡུལ་ནས་སྐྱེས། །
དྭངས་གསལ་མཚོ་མོར་འཇའ་ཚོན་ཤར། །
ལྗང་ལྡེམ་ནགས་ཤུག་རི་དྭགས་རྒྱུ། །
ནེའུ་གསིང་གཤོང་སར་འདབ་ཆགས་འཁོར། །
183



ཧ་ལོའི་རྩ་བ་ཕྱོགས་བཞིར་རྒྱས། །
རྩྭ་ལྡུམ་བཅུད་ཀྱིས་གནག་ཕྱུགས་ཚིམས། །
གཞོན་ནུ་ལང་ཚོའི་འདབ་ལག་རྒྱས། །
མཛེས་ལྡན་འདབ་མའི་ཉི་འོད་བསུ། །
མེ་ཏོག་ཧ་ལོ་ཡང་ཡང་གད། །
རབ་མཛེས་སྔོ་ལྗང་ལོ་མའི་རྒྱན། །
འཇོལ་མོའི་དབྱངས་སྙན་ཀྱུ་རུ་རུ། །
མཚར་མཚར་ངག་གི་གླུ་ཆུང་ལེན། །
ངོ་མཚར་གཏམ་གྱི་རོལ་མོ་འདིས། །
བཞད་གད་སློང་བའི་དགའ་བ་སྐྱེད། །
ཉམ་ཆུང་རྒན་པོའི་རྩེ་མཚར་གླུ། །
སྨད་བཤད་བརྒྱབ་ན་ཡང་ཅི། །
• *
ཆབ་
184



༣
.
ཁྲོམ་པ།
ཁྲོམ་ཁྲོམ་པ་འཚོགས་ན་གྲལ་ནས་བསྒྲིག །
གོང་སེར་མོ་གྲལ་མགོའི་དབུས་ནས་བཞུགས། །
རྒན་ཨ་ཁུ་གོ་རིམ་སྣེ་ནས་བསྡད། །
གཞོན་ཆུང་གསུམ་ལོ་རིམ་ལྟར་དུ་འདུག །
ཁྲོམ་ཁྲོམ་པ་འཚོགས་ན་མཆོད་པ་བཤམ། །
ནས་འབྲུ་རྩམ་བཤོས་བུ་མར་གྱིས་བརྒྱན། །
ཚོན་སྣ་ལྔས་བཀྲ་ཤིས་རྟགས་བརྒྱད་འབྲི། །
མཛེས་མེ་ཏོག་ཧ་ལོ་དར་གྱི་དཀྲིས། །
ཁྲོམ་ཁྲོམ་པ་འཚོགས་ན་གཏམ་གྱིས་རྩེ། །
གཏམ་ཁ་མཚར་ཁྲོམ་པའི་ནང་རྒྱན་ཡིན། །
ཡར་དམ་པའི་ཆོས་ཀྱི་འབྱུང་ཁུངས་གླེང་། །
མར་སྲིད་པ་འཁོར་བའི་ལོ་རྒྱུས་བཤད། །
ཁྲོམ་ཁྲོམ་པ་འཚོགས་ན་ཇ་ཡིས་རྩེ། །
ཇ་བདུད་རྩི་ཁྲོམ་པའི་གསོལ་བཅུད་ཡིན། །
སྟག་ཤ་རའི་མོན་ཇ་གཡུ་ལོ་བཞེས། །
མ་སྲུ་མོའི་ཤར་ཇ་འོ་ལོག་འཐུང་། །
185



ཁྲོམ་ཁྲོམ་པ་འཚོགས་ན་ཀླུ་ཡིས་རྩེ། །
སྐད་དྭངས་མོ་ཁྲོམ་པའི་ཕྱི་རྒྱན་ཡིན། །
དབྱངས་སྙན་མོ་མིད་ཐག་ཕྲ་མོས་འགུག །
གླུ་ཤགས་ལ་སོང་ནས་ཀུ་རེ་རྩེ། །
ཁྲོམ་ཁྲོམ་པ་འཚོགས་ན་གར་གྱིས་རྩེ། །
མཛེས་འཇོ་སྒེག་ཁྲོམ་པའི་ལྡེམ་ལུགས་ཡིན། །
འཁྲབ་གོ་ཆའི་རྡོག་སྒྲ་ཐིག་གེ་བྲིག །
སྨན་ཤར་མའི་འཛུམ་མདངས་ལྐོག་ནས་ངོམ། །
ཁྲོམ་ཁྲོམ་པ་འཚོགས་ན་གོས་ཀྱིས་རྒྱན། །
གོས་འབྲུག་ཚང་ཁྲོམ་པའི་ཤོམ་བཅུད་ཡིན། །
སྐེ་གཟིག་ཅན་གཡས་གྲལ་གཤར་ན་འདུག །
འདབས་སྲམ་ཅན་གཡོན་གྲལ་འཚོགས་ན་འདུག
ཁྲོམ་ཁྲོམ་པའི་མགྲོན་པོ་རྒན་གཞོན་ཆུང་། །
སྙན་གླུ་སྒྲ་དགོད་སྒྲ་ཁྲོམ་པའི་ལུགས། །
མཐུན་ཁྱོད་དགའ་ང་སྐྱིད་ཁྲོམ་པའི་རྒྱན། །
ཟས་ཇ་ཆང་གང་འཛོམས་ཁྲོམ་པའི་བཅུད། །
འདུས་ཁྲོམ་ཆེན་མགྲོན་པོ་དལ་མོ་བཞུགས། །
ཟས་མངར་གསུམ་སྡེར་མའི་ནང་ན་བསྒྲིགས། །
ཟས་དམར་གསུམ་མདུན་ཅོག་སྟེང་ན་བརྩིགས། །
ཟས་དཀར་གསུམ་ཅ་ནེའི་ནང་ན་བལྟམས། །
186



མིག་མཛེས་ཡ་མཛེས་ཡ་ཁྲོམ་པ་མཛེས། །
སྐྲ་འབོག་ཐོའི་ཞབས་ཀྱི་བུ་མོ་མཛེས། །
མགོ་ཝ་དམར་ཞྭ་མོའི་གྲ་ཁ་མཛེས། །
སྐེ་གཡུ་བྱུར་དངུལ་གྱི་གློ་ཟུང་མཛེས། །
ཨོ་ཡག་ག་ཡག་ག་ཁྲོམ་པ་ཡག །
ནངས་སྔ་མོའི་ཉི་མ་འཆར་སྲོལ་ཡག །
ཉིན་གུང་གི་མཛོ་མོ་ངུར་སྲོལ་ཡག །
དགོང་ཕྱི་དྲོའི་ཁྲོམ་པ་རྩེ་སྲོལ་ཡག །
ཡ་རྩེ་ཡ་རྩེ་ཡ་ཁྲོམ་པ་རྩེ། །
གོང་ཨ་ཁུའི་ཞལ་ངོ་འཛུམ་དམུལ་ལེ། །
གཞོན་བགད་ནས་མཁུར་བ་རྣ་ལ་ཐུག །
མ་སྲུ་མོའི་ཁ་ངོ་བྱུ་རུའི་ལོག ། །
ཁྲོམ་ཆེན་པོའི་ཁྲོམ་པ་བཀྲ་ཤིས་ཤོག །
མགྲོན་ཚེ་རིང་ནད་མེད་བཀྲ་ཤིས་ཤོག །
ཡག་ཧ་ལོ་སྣ་ལྔ་བཀྲ་ཤིས་ཤོག །
ཚོགས་ཡག་གསུམ་ཡག་གི་བཀྲ་ཤིས་ཤོག །
པོm_f@-m/e
187



བཅུད།
གསེར་གྱི་འཁོར་ལོ་ཆོས་ཀྱི་རྒྱུན། །
ལྷ་ཁང་འདུ་ཁང་དགོན་པའི་རྒྱན། །
ངུར་སྨྲིག་ཞྭ་མོ་བཙུན་པའི་རྒྱན། །
རྒྱན་གསུམ་མེ་ཏོག་ཧ་ལོའི་བཅུད། །
རྫ་ཆུ་བསིལ་མ་ཆུ་ཡི་གཙང་། །
གངས་ཆུ་བསིལ་མ་ཆུ་ཡི་དྭངས། །
རྩྭ་མགོའི་ཟིལ་བ་ཆུ་ཡི་སྨན། །
བསིལ་གསུམ་མེ་ཏོག་ཧ་ལོའི་བཅུད། །
བ་ལི་དཀར་པོ་དུང་གི་མདོག ། །
མཁན་པ་གསེར་ལོ་གསེར་གྱི་མདོག །
འབྲུ་ཤུག་སྔོན་པོ་གཡུ་ཡི་མདོག །
མདོག་གསུམ་མེ་ཏོག་ཧ་ལོའི་བཅུད། །
ཤ་བ་ཁ་སྐྱའི་རྭ་བ་སྨན། །
གླ་བ་རོག་པོའི་རྩི་བ་སྨན། །
དོམ་བུ་ནག་པོའི་མཁྲིས་པ་སྨན། །
སྨན་གསུམ་མེ་ཏོག་ཧ་ལོའི་བཅུད། །
188



འོ་ཞོ་དཀར་བོའི་ཞིམ་མངར་བཅུད། །
འབྲི་མར་སེར་པོའི་ཁ་ཞག་བཅུད། །
སྦྲང་དཀར་རྩམ་པའི་བྲོ་བ་བཅུད། །
བཅུད་གསུམ་མེ་ཏོག་ཧ་ལོའི་བཅུད། །
ཐང་དཀར་རྒོད་པོ་བྲག་ལ་འཁོར། །
ངང་བ་སེར་པོ་མཚེའུ་ལ་འཁོར། །
ཁུ་བྱུག་སྔོན་མོ་ནགས་ལ་འཁོར། །
འཁོར་གསུམ་མེ་ཏོག་ཧ་ལོའི་བཅུད། །
གཡང་དཀར་ལུག་གི་བལ་ཁ་ཡག །
ཐུལ་དཀར་འབྲི་མོའི་ནུ་ཁ་ཡག །
ཅང་ཤེས་རྟ་བོའི་གོམ་ཁ་ཡག །
ཡག་གསུམ་མེ་ཏོག་ཧ་ལོའི་བཅུད། །
གྲི་མྱེ་ཕྲེང་གསུམ་གཞོན་ནུའི་བཤོར། །
གཡུ་བྱུར་གོས་གསུམ་མ་སྲུའི་བཤོར། །
གླུ་ལེན་གར་རྩེད་སྟོན་མོའི་བཤོར། །
བཤོར་གསུམ་མེ་ཏོག་ཧ་ལོའི་བཅུད། །
སུ་རུ་དཀར་པོ་བསང་གི་ཤིང་། །
སྤེན་མ་དཀར་པོ་བསང་གི་ཤིང༌། །
འོམ་བུ་དམར་བོ་བསང་གི་ཤིང་། །
ཤིང་གསུམ་མེ་ཏོག་ཧ་ལོའི་བཅུད། །
，
189



ཤུག་ཚེར་སྤུ་མ་དྲི་ཡི་བཙན། །
བསྡེབས་པའི་བཟང་དྲུག་དྲི་ཡི་མཆོག །
སྤང་རྩི་དོ་བོ་དྲི་ཡི་ཞིམ། །
དྲི་གསུམ་མེ་ཏོག་ཧ་ལོའི་བཅུད། །
རྒན་དར་གཞོན་གསུམ་ཁྱིམ་ན་འཛོམས། །
རྟ་ནོར་ལུག་གསུམ་སྒོ་ན་འཛོམས། །
གྲོ་ནས་སྲན་གསུམ་སྣོད་ན་འཛོམས། །
འཛོམས་གསུམ་མེ་ཏོག་ཧ་ལོའི་བཅུད། །
གཡུ་འབྲུག་སྔོན་མོ་ལྷོ་ནས་གྲགས། །
གྲུ་ཆར་ཟིལ་མ་དགུང་ནས་བབས། །
ཧ་ལོ་སྣ་ཚོགས་ས་ནས་འཁྲུངས། །
འཇའ་ཚོན་འདབ་མ་མཚོ་ལྟར་རྒྱས། །
་
，
3
190



གོས་ཆེན་ཕྲུག་གི་གོང་བ། །
ཆུ་ཆེན་སུམ་གྱིས་བརྒྱན་ནས། །
རྩེ་རེས་རྩེ་མོ་ཡལ་རྩེ་རྩེ། །
དམར་སེར་ཝ་མོའི་གྲ་ཁ། །
ཟ་འོག་ལྗང་ཁྲའི་མགོ་འབོག །
རྩེ་རེས་རྩེ་མོ་ཡ་ལ་རྩེ་རྩེ། །
དཔུང་ཤ་དར་བའི་གཞོན་ནུའི། །
སྐྲ་ལོ་འཇིལ་ལི་ཤིག་གེ །
རྩེ་རེས་རྩེ་མོ་ཡ་ལ་རྩེ་རྩེ། །
སྐྱེ་གཟུགས་མཛེས་པའི་བུ་མོ། །
དངུལ་དཀར་རྒྱན་ཆ་ཁྲོབས་སེ། །
རྩེ་རེས་རྩེ་མོ་ཡ་ལ་རྩེ་རྩེ ། །
ཕྲ་ཞིང་ལྡེམ་པའི་འཇོ་སྒེག །
སྙན་པའི་ངག་གདངས་གླུ་གཞས། །
རྩེ་རེས་རྩེ་མོ་ཡ་ལ་རྩེ་རྩེ། །
པད་མའི་དྲི་མངར་ཐུལ་ལེ། །
191



འཛུམ་གྱི་ངང་ནས་ཚུར་བྱོན། །
རྩེ་རེས་རྩེ་མོ་ཡལ་རྩེ་རྩེ། །
ཁ་བཏགས་དར་ཆེན་དཀར་པོ། །
ཕྱག་གཉིས་ལྷན་དུ་བཟུང་ནས། །
རྩེ་རེས་རྩེ་མོ་ཡ་ལ་རྩེ་རྩེ། །
གོམ་གསུམ་སྔོན་དུ་སྤོས་ནས། །
དྲིན་ཅན་ཕ་མ་ཕུལ་སོང་། །
རྩེ་རེས་རྩེ་མོ་ཡལ་རྩེ་རྩེ། །
ན་ཆུང་བུ་མོའི་ལག་ན། །
དངུལ་དཀར་པ་ཏྲའི་བུམ་པ། །
རྩེ་རེས་རྩེ་མོ་ཡ་ལ་རྩེ་རྩེ། །
ལྷད་མེད་དཀར་ཡོལ་འབྲུག་རིས། །
ཨ་རག་ཁམ་གསུམ་བླུགས་ནས། །
རྩེ་རེས་རྩེ་མོ་ཡ་ལ་རྩེ་རྩེ། །
འབྲུ་དྲུག་ཕབ་པའི་ཉིང་ཁུ། །
ལྷད་མེད་དར་གྱི་སྐྱིབས་ཁེབས། །
རྩེ་རེས་རྩེ་མོ་ཡ་ལ་རྩེ་རྩེ། །
འདི་འཚོགས་ཁྲོམ་པའི་ནང་ནས། །
གྲོགས་མཆོག་ཕྱག་ཏུ་ཕུལ་སོང། །
རྩེ་རེས་རྩེ་མོ་ཡལ་རྩེ་རྩེ། །
192



འཆི་བདག་གཤིན་རྗེའི་ལྕགས་ཀྱུ། །
ནམ་འཛིན་ནམ་ལྷོད་ཆ་མེད། །
རྩེ་རེས་རྩེ་མོ་ཡལ་རྩེ་རྩེ། །
ཁྱིམ་ཐབ་གཅིག་གི་བཟའ་ཟླ། །
སྡུག་ལ་མ་གཟད་བདེ་སྐྱིད། །
རྩེ་རེས་རྩེ་མོ་ཡ་ལ་རྩེ་རྩེ། །
འདོད་པ་ཆགས་པའི་དངོས་པོ། །
ལག་དུ་མ་ཡོང་སྡུག་བསྔལ། །
རྩེ་རེས་རྩེ་མོ་ཡ་ལ་རྩེ་རྩེ། །
རྒྱུ་འབྲས་བསྣོགས་པའི་ཁེ་བས།
དངོས་པོ་རྙེད་ན་སྡུག་བསྔལ། །
རྩེར་རེས་རྩེ་མོ་ཡལ་རྩེ་རྩེ། །
འཆི་བདག་ནད་ཀྱིས་བཟུང་བའི། །
སྨན་མཆོག་མ་རྙེད་སྡུག་བསྔལ། །
རྩེ་རེས་རྩེ་མོ་ཡལ་རྩེ་རྩེ། །
རྫུན་མའི་སྨན་ཐུན་ཐང་ཐུན། །
ལུས་ལ་འཐུང་ན་སྡུག་བསྔལ། །
རྩེ་རེས་རྩེ་མོ་ཡ་ལ་རྩེ་རྩེ། །
ནུས་པ་མེད་པའི་དཔོན་པོས། །
རུ་སྡེ་མ་འཆུམས་སྡུག་བསྔལ། །
193



རྩེ་རེས་རྩེ་མོ་ཡལ་རྩེ་རྩེ། །
རང་བཟང་རོགས་ངན་གླེང་ནས། །
མི་ཚེ་སྟོང་ཟད་སྡུག་བསྔལ། །
རྩེ་རེས་རྩེ་མོ་ཡ་ལ་རྩེ་རྩེ། །
དྲུག་ལྡན་དབྱངས་ཀྱི་མཆོད་གདོང་། །
སྙན་པའི་མཆོག་ཏུ་གྱུར་སོང་། །
རྩེ་རེས་རྩེ་མོ་ཡ་ལ་རྩེ་རྩེ། ། །
ལྡེམ་མྱུར་པད་མའི་ཕྱག་རྒྱ། །
མཛེས་པའི་མཆོག་ཏུ་གྱུར་སོང་། །
རྩེ་རེས་རྩེ་མོ་ཡ་ལ་རྩེ་རྩེ། །
བཙིར་བཙིར་གྲེ་བའི་འོ་འབོག །
གླུ་སྙན་ཁྲོད་དུ་རྩིས་བྱས། །
རྩེ་རེས་རྩེ་མོ་ཡ་ལ་རྩེ་རྩེ། ། །
ར་མའི་བུ་བཙལ་འབའ་སྒྲ། །
སྙན་པའི་ཡང་མཆོག་ཡིན་ནམ། །
རྩེ་རེས་རྩེ་མོ་ཡ་ལ་རྩེ་རྩེ། །
དཀར་ཤ་དམར་མདང་མེད་ནས། །
མཆུ་གདོང་སྐག་རྩི་མཛེས་ན། །
རྩེ་རེས་རྩེ་མོ་ཡ་ལ་རྩེ་རྩེ། །
ས་ཐོ་ཚོན་རྩི་བྲིས་མ། །
194



མཛེས་པའི་ཡང་མཆོག་ཡིན་ནམ། །
རྩེ་རེས་རྩེ་མོ་ཡ་ལ་རྩེ་རྩེ། །
སིག་སིག་རྫུན་མའི་སྐྲ་ནག ། །
མཛེས་པའི་ཁྲོད་དུ་སྣང་ན། །
རྩེ་རེས་རྩེ་མོ་ཡ་ལ་རྩེ་རྩེ། །
གཡག་རྒན་རྩིད་པའི་རྔ་ཕྱགས། །
མཛེས་པའི་ཡང་མཆོག་ཡིན་ནམ། །
རྩེ་རེས་རྩེ་མོ་ཡ་ལ་རྩེ་རྩེ། །
མགོ་ནག་སྐྱིད་སྡུག་གནམ་ལག །
གོ་ཁ་དྲོན་པོ་རང་ལག །
རྩེ་རེས་རྩེ་མོ་ཡ་ལ་རྩེ་རྩེ། །
ཕྱུག་པོ་གཏེར་ཐུག་མ་བྱོས། །
ཤི་ན་བསོགས་པ་ལོས་འཛད། །
རྩེ་རེས་རྩེ་མོ་ཡ་ལ་རྩེ་རྩེ། །
དམར་ཆུང་བྱུ་རུ་ཡོད་ན། །
སྣོད་ནས་མ་འཇོག་ཐོགས་དང་། །
རྩེ་རེས་རྩེ་མོ་ཡ་ལ་རྩེ་རྩེ། །
བསེར་སྣས་བསོགས་པའི་རྒྱུ་ནོར། །
འཛད་སྟོང་ཤིན་ཏུ་སླ་བོ། །
རྩེ་རེས་རྩེ་མོ་ཡ་ལ་རྩེ་རྩེ། །
195



ཡ་ཆུང་ཁོག་པའི་ནང་ནས། །
རྩེ་གཏམ་གླུ་ཚིག་སྙན་མོ། །
རྩེ་རེས་རྩེ་མོ་ཡ་ལ་རྩེ་རྩེ། །
མིད་ཐག་ཕྲ་མོའི་འགུག་གླུ། །
མ་གསང་ཁྲོམ་ནས་ལེན་རོགས། །
རྩེ་རེས་རྩེ་མོ་ཡ་ལ་རྩེ་རྩེ། །
གཞོན་ལུས་འཁྲི་ཤིང་ཕྲ་མོ། །
འཕྱོར་སྒེག་འཇའ་ཚོན་རི་མོ། །
རྩེ་རེས་རྩེ་མོ་ཡ་ལ་རྩེ་རྩེ། །
ཁྲ་ཆུང་མིག་གི་བསུ་མ། །
སེམས་སྟེང་ཁྲ་མོས་ལོས་ཁེལ། །
རྩེ་རེས་རྩེ་མོ་ཡ་ལ་རྩེ་རྩེ། ། །
བཅོ་ལྔའི་དུང་ཟླ་ཤར་ན། །
ཀུན་དའི་འདབ་མ་ལོས་ཕྱེ། །
རྩེ་རེས་རྩེ་མོ་ཡ་ལ་རྩེ་རྩེ། །
གཞོན་ནུ་འགུག་པའི་ལྕགས་ཀྱུའི། །
བུ་མོའི་སེམས་པ་ཁྲིད་སོང་། །
རྩེ་རེས་རྩེ་མོ་ཡ་ལ་རྩེ་རྩེ། །
ཡིད་འཕྲོག་ཧ་ལོའི་དྲི་ཡིས། །
བུང་བ་མ་བོས་རང་འདུ། །
196



རྩེ་རེས་རྩེ་མོ་ཡལ་རྩེ་རྩེ། །
བཅོ་བརྒྱད་བུ་མོའི་ལང་ཚོས། །
གཞོན་ནུ་མ་བོས་རང་འཁོར། །
རྩེ་རེས་རྩེ་མོ་ཡ་ལ་རྩེ་རྩེ། །
གཞོན་ནུའི་སྣང་སེམས་བསོད་མོ། །
རྒན་པོ་ཕྱི་འདང་མང་པོ། །
རྩེ་རེས་རྩེ་མོ་ཡ་ལ་རྩེ་རྩེ། །
ཕྱུག་པོ་འཁུམས་པ་ལག་བསྡོམས། །
བཟི་བོ་རྐྱལ་སྟོང་མགོ་འཁོར། །
རྩེ་རེས་རྩེ་མོ་ཡ་ལ་རྩེ་རྩེ། །
ཡིད་འཕྲོག་བརྩེ་བའི་ལྷ་མོ། །
ཉ་གང་ཟླ་བའི་ཞལ་རས། །
རྩེ་རེས་རྩེ་མོ་ཡལ་རྩེ་རྩེ། །
རལ་རྩེའི་དར་སྐུད་སྣ་ལྔ། །
འཇའ་ཚོན་མདོག་ལས་མངོན་སོང་། །
རྩེ་རེས་རྩེ་མོ་ཡ་ལ་རྩེ་རྩེ། །
འདིར་འཚོགས་ཁྲོམ་པ་ཚོ་ཡ། །
ཡང་ཡང་རྩེ་བའི་སྨོན་ལམ། །
རྩེ་རེས་རྩེ་མོ་ཡ་ལ་རྩེ་རྩེ། །
at
197



རྡོ་ཁང་གྲུ་བཞི།
ཁང་བ་རྡོ་ཁང་གྲུ་བཞི། །
སྒེའུ་ཁུང་ཆར་ཡོལ་བླ་བྲེ། །
དུང་ཕྲེང་དར་ཚོན་ཤམ་བུ། །
རླུང་གི་ལྡེམ་ཁ་ཤིག་ཤིག །
ང་ཡི་སེམས་པ་ཡ་ལ་སྤྲོ་སྤྲོ། །
གོ་ཁ་རྡོ་ར་གོར་མོ། །
སུམ་ཚུགས་བ་རྡོའི་བར་ན། །
ལྗོན་པ་ཤུག་པའི་བུད་ཤིང་། །
འབར་བའི་མེ་སྟག་ཚག་ཚག །
ང་ཡི་སེམས་པ་ཡ་ལ་སྤྲོ་སྤྲོ། །
བུ་མོ་མཆོད་པའི་ལྷ་མོ། །
སྐྱེ་གཟུགས་སྨྱུག་མ་གསར་སྐྱེས། །
ཤ་ཁ་པད་དཀར་ལས་འཇམ། །
འཛུམ་པའི་གླུ་ཆུང་བླང་འདུག །
ང་ཡི་སེམས་པ་ཡ་ལ་སྤྲོ་སྤྲོ། །
ལཱ་བ་སྣམ་བུ་དཀར་པོ། །
198



དར་ཚོན་སྐེ་རགས་ཕྲ་མོ། །
རིན་ཆེན་བྱུ་རུའི་ཕྲེང་བ། །
ནུ་མའི་སྟེང་ན་ཤིག་ཤིག ། །
ང་ཡི་སེམས་པ་ཡ་ལ་སྤྲོ་སྤྲོ། །
བལ་འཐག་པང་གདན་གྲུ་བཞི། །
ཐོད་རྒྱན་བླ་གཡུ་དྲུག་དཀར། །
ཡ་ཐོད་མིག་འབྲས་སྐར་ཆེན། །
མེ་འོད་གསེང་ནས་གསལ་བྱུང་། །
ང་ཡི་སེམས་པ་ཡ་ལ་སྤྲོ་སྤྲོ། །
ས་རྫ་སྐེ་རིང་ནང་གི །
མོན་ཇ་གཡུལོ་དྲི་ཞིམ། །
མར་རྩམ་འཛོམས་པའི་དཀྲུགས་ཇ། ། .
གདུས་ནས་ཕྱི་ལ་འཕྱུར་སོང་། །
ང་ཡི་སེམས་པ་ཡ་ལ་སྤྲོ་སྤྲོ། །
བལ་གདན་ཁ་ཆུའི་སྟེང་ནས། །
འདུག་འདུག་ས་ལ་མི་ཆགས། །
མགྲོན་པོ་བཞེས་རོགས་མེད་ན། །
དཀྲུགས་ཇ་འཐུང་བར་མི་འདོད། །
ང་ཡི་སེམས་པ་ཡ་ལ་སྤྲོ་སྤྲོ། །
སྒོ་ཁྱི་ཐེངས་རེ་ཟུག་ན། །
199



བུ་མོའི་སེམས་པ་བྲེལ་སོང་། །
ཐེངས་གསུམ་ཕྱི་ལ་བལྟས་ནས། །
བློ་ལ་འགྱུར་བ་བྱུང་སོང་། །
ང་ཡི་སེམས་པ་ཡ་ལ་སྤྲོ་སྤྲོ། །
བཅོ་ལྔའི་དུང་ཟླ་དཀར་པོ། །
འཆར་རྒྱུ་མེད་པ་ཅི་རེད། །
ཤར་ཕྱོགས་སྤྲིན་པའི་ཕག་ན། །
ཟླ་འཛིན་ཡོད་པ་ཨེ་རེད། །
ང་ཡི་སེམས་པ་ཡ་ལ་སྤྲོ་སྤྲོ། །
ཚེ་གཅིག་གཏན་གྲོགས་ཡིན་ན། །
བཞག་པའི་དམ་བཅའ་ཅི་འགལ། །
ཞག་གཅིག་གཞོན་ནུའི་རྩེ་རོགས། །
རྩིས་འདང་ཆེ་རུང་སྟོང་བ། །
ང་ཡི་སེམས་པ་ཡ་ལ་སྤྲོ་སྤྲོ། །
སྤྲིན་པ་ཁ་སེར་གཏིང་ནག །
སད་དང་སེར་བའི་གཞི་མ། །
སྲིད་པའི་མི་ཁ་གཉན་པོ། །
འགལ་བ་ཡོང་གི་གཞི་མ། །
ང་ཡི་སེམས་པ་ཡ་ལ་སྤྲོ་སྤྲོ། །
ཡ་ཆུང་སེམས་བུ་དམར་ཆུང་། །
200



རྟ་རྒོད་མཐུར་ལས་ཤོར་འདྲ། །
གཡོ་སེམས་ཝ་མོའི་འཛུམ་གྱིས། །
གྲོགས་པོ་བཀག་པ་ཨེ་ཡིན། །
ང་ཡི་སེམས་པ་ཡ་ལ་སྤྲོ་སྤྲོ། །
སྡེ་མཐའི་འདྲེ་མོའི་མཆུ་ནས། །
འཆལ་གཏམ་བཤད་པ་ལོས་གོ །
གཏན་སེམས་ཡིན་པའི་ཕྲན་ཆུང་། །
མི་ཁ་ཉན་པ་མི་འདུག །
ང་ཡི་སེམས་པ་ཡ་ལ་སྤྲོ་སྤྲོ། །
ཉན་པའི་རྣ་མཆོག་གོར་མོ། །
དངུལ་དཀར་པ་ཏྲས་བརྒྱན་ནས། །
ཐག་རིང་གྲོགས་པོའི་ལྡོག་སྒྲ། །
མ་གོ་སྒོ་ཁར་བརྒྱུགས་སོང་། །
ང་ཡི་སེམས་པ་ཡ་ལ་སྤྲོ་སྤྲོ། །
གཡུ་འབྲུག་ངར་སྐད་ལྡིར་དུས། །
རྨ་བྱས་སྒྲོ་གུར་ཕུབ་སོང་། །
ནམ་མཁའི་ཆར་ཆུ་མེད་ན། །
སྨྱུ་གུ་སྐྱེ་བ་མི་འདུག །
ང་ཡིས་སེམས་པ་ཡ་ལ་སྤྲོ་སྤྲོ། །
ཆར་བ་ཟིམ་ཟིམ་བབས་ནས། །
201



ཟླ་བ་སྤྲིན་གྱིས་བསྒྲིབས་སོང་། །
ཕྲན་ཆུང་སེམས་ཀྱི་ན་ཟླ། །
མུན་པའི་ནང་ན་འཛེར་རེ། །
ང་ཡི་སེམས་པ་ཡ་ལ་སྤྲོ་སྤྲོ། །
ནམ་གུང་དུས་ཚིགས་འཛུར་དུས། །
བསྒུགས་པའི་གྲོགས་པོ་སླེབས་བྱུང་། །
མིག་གཟིམ་ཡང་ཡང་ཕྱེས་ནས། །
རྨི་ལམ་མིན་པ་གསལ་འདུག །
ང་ཡི་སེམས་པ་ཡ་ལ་སྤྲོ་སྤྲོ། །
སེམས་པ་ཡང་ཡང་དགའ་ནས། །
གཏི་མུག་ཡུལ་ནས་དཀྲོག་སོང་། །
མིག་ཆུ་ནོར་བུའི་འཕྲེང་བ། །
ཐིགས་པ་རེ་རེ་བསྙིལ་སོང་། ། ་
ང་ཡི་སེམས་པ་ཡ་ལ་སྤྲོ་སྤྲོ། །
ཟླ་བ་ཡང་དུ་གསལ་དུས། །
ཀུ་མུད་སྒམ་བུ་གད་སོང་། །
དམར་ཆུང་བྱུ་རུའི་འགྲམ་པ། །
ཟླ་བའི་འོད་ལས་མཐོང་བྱུང་། །
ང་ཡི་སེམས་པ་ཡ་ལ་སྤྲོ་སྤྲོ། །
ཁྲ་ཁྲིག་ཆུ་བོའི་ནང་ལ། །
202



ཤར་བའི་ཟླ་གཟུགས་དྭངས་མོ། །
འོད་ཟེར་འཕྲོས་པའི་གཉེར་མ། །
བུ་མོའི་ངོ་ལ་ཁྲིགས་ཁྲིགས། །
ང་ཡི་སེམས་པ་ཡ་ལ་སྤྲོ་སྤྲོ། །
སྙིང་གཏམ་ཆུ་རྒྱུན་རིང་མོ། །
རྣ་ནང་བཤད་ནས་མ་ཚར། །
མ་ཤེས་ཐོ་རེངས་སྐར་ཆེན། །
ཤར་ནས་སོ་བ་བྱས་འདུག །
ང་ཡི་སེམས་པ་ཡ་ལ་སྤྲོ་སྤྲོ། །
སེམས་གྲོགས་ཁ་ཁ་འགྲོ་དུས། །
ཤ་ཁ་བཤིག་གི་མ་འདུག ། །
སྐྱ་རེངས་བྱེའུ་ཆུང་གྲགས་དུས། །
རང་སར་མི་འགྲོ་ཀ་མེད། །
ང་ཡི་སེམས་པ་ཡ་ལ་སྤྲོ་སྤྲོ། །
མིག་ཁ་མཆི་མས་བསྐོར་ནས། །
ཁ་ནས་དངན་པ་ཤུར་རེ། །
འཇམ་པའི་ལག་པ་ཕྲ་མོས། །
གོར་རེ་སྐེ་ལ་བསྐོར་སོང་། །
ང་ཡི་སེམས་པ་ཡ་ལ་སྤྲོ་སྤྲོ། །
བྱ་ནི་ཁྲུང་ཁྲུང་དཀར་པོ། །
203，



ཐག་རིང་རྒྱང་ལ་མ་འཕུར། ། །
མཚོ་མོས་དར་ཁ་འབྱེད་དུས། །
གཞི་ཚང་འཇོག་ས་སླ་མོ། །
ང་ཡི་སེམས་པ་ཡ་ལ་སྤྲོ་སྤྲོ། །
མི་འགལ་བཞག་པའི་དམ་བཅའ། །
བརྗེད་མེད་སེམས་ཀྱི་འཛེར་མ། །
སྣང་མཐུན་བརྩེ་བའི་གྲོགས་པོ། །
ནམ་ཐུག་བསུ་མ་ལོས་བྱེད། །
ང་ཡི་སེམས་པ་ཡ་ལ་སྤྲོ་སྤྲོ། །
ཁ་བ་བབས་པའི་རྗེས་སུ། །
མ་འཛེམས་གྲོགས་ལ་ཐུག་སོང་། །
ཁངས་ནང་སྤོས་པའི་རྐང་རྗེས། །
མ་ནོག་མངོན་ན་གསལ་ལེ། །
ང་ཡི་སེམས་པ་ཡ་ལ་སྤྲོ་སྤྲོ། །
གོམ་གསུམ་གོམ་པ་སྤོས་ནས། །
ཕྱི་མིག་ཐེངས་གསུམ་བལྟས་སོང་། ། །
ཡིད་འཕྲོག་བཞིན་མཛེས་འཛུམ་ཆུང་། །
ད་དུང་ཤུལ་ན་ལུས་འདུག །
ང་ཡི་སེམས་པ་ཡ་ལ་སྤྲོ་སྤྲོ། །
204



བཞེས།
ཙན་དན་ཅོག་ཙེའི་སྟེང་ན། །
གཡང་དཀར་ལུག་གི་མཚང་ར། །
བཞེས་བཞེས་ཁྱེད་ཀྱིས་བཞེས་དང༌། །
ཟངས་དེམ་དམར་པོའི་ནང་ན། །
བདུད་རྩི་འོ་མའི་ཇ་ཆང་། །
བཞེས་བཞེས་ཁྱེད་ཀྱིས་བཞེས་དང་། །
ཤུག་སྒམ་གྲུ་བཞིའི་ནང་ན། །
སྦྲང་དཀར་རྩམ་པའི་མཆོད་པ། །
བཞེས་བཞེས་ཁྱེད་ཀྱིས་བཞེས་དང་། །
གྲོ་ཐུལ་སྨུག་པོའི་སྟེང་ན། །
མར་དཀར་གཡུང་དྲུང་རི་མོ། །
བཞེས་བཞེས་ཁྱེད་ཀྱིས་བཞེས་དང་། །
དཀྲུག་མར་སེར་པོའི་མར་ལོ། །
མཁའ་ལ་ཁྱབ་པའི་དྲི་ཞིམ། །
བཞེས་བཞེས་ཁྱེད་ཀྱིས་བཞེས་དང་། །
གཙང་ཆུ་དྭངས་མའི་མཆོད་པ། །
205



དཀར་གསུམ་དམར་གསུམ་སྡེར་ཁ། །
བཞེས་བཞེས་ཁྱེད་ཀྱིས་བཞེས་དང་། །
དཀར་ཡོལ་རྟགས་བརྒྱད་ནང་ན། །
དཀྲུག་ཇ་ཁ་ཞག་ལྡེམ་ལྡེམ། །
བཞེས་བཞེས་ཁྱེད་ཀྱིས་བཞེས་དང་། །
འབྲི་བརྒྱ་བཞོས་པའི་འོ་མ། །
ཁ་ཞག་སྤྲི་མར་སེར་པོ། །
བཞེས་བཞེས་ཁྱེད་ཀྱིས་བཞེས་དང་། །
བཤིགས་པའི་མར་ལོ་དཀར་རིལ། །
བསྙལ་པའི་ཕྱུར་བ་དཀར་པོ། །
བཞེས་བཞེས་ཁྱེད་ཀྱིས་བཞེས་དང་། །
ས་ནག་མཆིན་པའི་ནང་གི །
མོ་བརྒྱས་འཐུས་པའི་གྲོ་མ། །
བཞེས་བཞེས་ཁྱེད་ཀྱིས་བཞེས་དང་། །
འབྲི་མོའི་མར་ཁུ་བླུགས་ནས། །
མ་འཁྱགས་སྡེར་ཁ་སྣུམ་མེ། །
བཞེས་བཞེས་ཁྱེད་ཀྱིས་བཞེས་དང༌། །
ཆུ་ཤེལ་ཕུལ་རྒོང་ནང་ན། །
འབྲུ་དྲུག་བསྙལ་པའི་བསུ་སྐྱེམས། །
བཞེས་བཞེས་ཁྱེད་ཀྱིས་བཞེས་དང༌། །
206



མཛུབ་མོས་ཟས་ཕུད་ཡར་མཆོད། ། །
དབྱིངས་ཀྱི་དཀོན་མཆོག་གསུམ་མཆོད། །
བཞེས་བཞེས་ཁྱེད་ཀྱིས་བཞེས་དང་། །
སྟག་གཞོང་གྲུ་བཞིའི་ནང་ན། །
མ་འཁྱགས་མ་མོའི་གཡོད་དཀར། །
བཞེས་བཞེས་ཁྱེད་ཀྱིས་བཞེས་དང་། །
ཚོ་རྒྱུད་འཛོམས་པའི་སྐམ་ཤ །
སྨུག་པོ་རྒྱུ་མ་ཚེས་འཁོར། །
བཞེས་བཞེས་ཁྱེད་ཀྱིས་བཞེས་དང་། །
བྲོ་ལྡན་མཆིན་པའི་ཟི་ཁྲ། །
སྔོན་མོ་མཁལ་མ་ཚིལ་ཐུམ། །
བཞེས་བཞེས་ཁྱེད་ཀྱིས་བཞེས་དང་། །
དངུལ་སྡེར་འབུར་རིས་ནང་ན། །
མ་རུལ་ཁམ་བུ་སེར་དམར། །
བཞེས་བཞེས་ཁྱེད་ཀྱིས་བཞེས་དང་། །
ཨ་མྲ་ནང་འབྲུ་སྨུག་པོ། །
མདངས་དམར་ཀུ་ཤུ་རྡོག་རྡོག །
བཞེས་བཞེས་ཁྱེད་ཀྱིས་བཞེས་དང་། །
རག་སྡེར་སེར་པོའི་ནང་ན། །
གསེར་ཉ་སླང་བསྲེགས་ཆ་ཚང་། །
207



བཞེས་བཞེས་ཁྱེད་ཀྱིས་བཞེས་དང་། །
ཤུག་དམར་བཞོ་ཟེའུ་ནང་ན། །
མ་འབྲི་འོ་མའི་རློན་ཞོ། །
བཞེས་བཞེས་ཁྱེད་ཀྱིས་བཞེས་དང་། །
ཀ་ཏོར་གོར་མོའི་ནང་ན། །
ཀ་ར་བུ་རམ་བྱེ་མ། །
བཞེས་བཞེས་ཁྱེད་ཀྱིས་བཞེས་དང་། །
ཤིང་ཚེར་ལྗང་ལོའི་གསེང་གི །
དམར་ཆུང་སྟར་བུའི་རིལ་བུ། །
བཞེས་བཞེས་ཁྱེད་ཀྱིས་བཞེས་དང་། །
རིགས་འཛོམས་ཟས་རིག་ཕུན་ཚོགས། །
དྲི་ཞིམ་ཟས་ཀྱི་རོ་མཆོག །
བཞེས་བཞེས་ཁྱེད་ཀྱིས་བཞེས་དང་། །
བཅུད་ལྡན་ཟས་ཀྱི་ཉིང་ཁུ། །
ཡིད་འཕྲོག་མངར་མོ་ཟས་རིགས། །
བཞེས་བཞེས་ཁྱེད་ཀྱིས་བཞེས་དང་། །
མགྲོན་པོའི་སྐུ་གཟུགས་དལ་མོ། །
འདབ་བརྒྱད་ཧ་ལོ་ཁྱེད་འབུལ། །
བཞེས་བཞེས་ཁྱེད་ཀྱིས་བཞེས་དང་། །
208



སོར་གདུབ།
ཨ་མས་འབྲི་མོ་བཞོས་ནས། །
མ་ཎི་དབྱངས་ལ་བཀུགས་སོང་། །
ནུ་བཞི་འོ་བཞོའི་ཤག་སྒྲས། །
ང་རང་གཉིད་ལས་དཀྲོག་སོང་། །
གེ་སར་གླུ་ལ་ཨ་འགྲོ། །
རྨི་ལམ་དང་མོའི་ངོགས་ནས། །
ཆུང་གྲོགས་ཞལ་རས་མཐོང་སོང་། །
རྨི་ལམ་མིན་པར་མཐོང་ནས། །
མིག་ཁ་ཡང་ཡང་ཕུར་སོང་། །
གེ་སར་གླུ་ལ་ཨ་འགྲོ། །
ཞལ་དཀར་ན་ཆུང་བུ་མོའི། །
རྟ་དཀར་རླུང་གཤོག་ཞོན་ནས། །
མདུན་ཕྱོགས་མདུན་རིའི་ངོས་ན། །
གཡང་དཀར་ལུག་ཁྱུ་འཚོས་འདུག །
གེ་སར་གླུ་ལ་ཨ་འགྲོ། །
གངས་དཀར་རི་བོའི་འདབས་ན། །
209



རྟ་ནོར་ལུག་གིས་ཁྱབ་སོང་། །
སྙན་པའི་ཁུ་བྱུག་ལྷང་ལྷང་། །
གྲགས་པ་རྣ་བས་ཐོས་འདུག །
གེ་སར་གླུ་ལ་ཨ་འགྲོ། །
རབ་དཀར་ཕྱིང་ལྭ་གོན་ནས། །
དངུལ་དཀར་རྒྱན་ཆ་ཁྲོབས་ཁྲོབས། །
འཁྱིལ་མོ་དགུ་བླས་འུར་རྡོའི། །
གནག་མོའི་ནོར་ཁྱུ་བསྡུས་སོང་། །
གེ་སར་གླུ་ལ་ཨ་འགྲོ། །
གླུ་གར་འགྱུར་གདངས་སྙན་མོས། །
ཐག་རིང་མགྲོན་པོ་བཀུགས་སོང་། །
མགྲོན་པོའི་རྟ་ཁ་དཀྱུས་ནས། །
རྣ་བའི་ཉན་ལམ་མགུ་སོང་། །
གེ་སར་གླུ་ལ་ཨ་འགྲོ། །
ཁ་བ་ལྷབ་ལྷབ་བབས་ནས། །
ནོར་ཁྱུ་སྤྲིན་པས་བཏུམས་སོང་། །
སེམས་པ་འདོགས་མེད་རྟ་བོ། །
བུ་མོའི་ཕྱོགས་ལ་ཤོར་སོང་། །
གེ་སར་གླུ་ལ་ཨ་འགྲོ། །
སྦྲ་ནག་གྲུ་བཞིའི་སྒོ་ན། །
210



ཁ་བ་རྡོག་པོའི་རིལ་རིལ། །
ལ་བོ་རྒྱ་དམར་ཁ་ཆེས། །
སྒོ་ཁ་བསྲུངས་ནས་ཉལ་འདུག །
གེ་སར་གླུ་ལ་ཨ་འགྲོ། །
ཡར་རྒྱུད་མར་མེའི་མེ་ལྕེ། །
རླུང་གིས་བསྒུལ་ནས་ལྷེབ་ལྷེབ། །
རྟེན་བཟང་ཤིང་སྡོང་མེ་ཏོག །
རིལ་མ་ཙམ་ཞིག་ཆགས་སོང་། །
གེ་སར་གླུ་ལ་ཨ་འགྲོ། །
ཆོན་མགོའི་སྐྱ་ཀ་ཁྲ་མོས། །
ཤར་ཕྱོགས་འབེར་རོ་གྲགས་སོང་། །
གནའ་མི་རྒན་པོས་བཤད་ཚུལ། །
མགྲོན་པོ་ཡོང་བའི་བརྡ་ཟེར། །
གེ་སར་གླུ་ལ་ཨ་འགྲོ། །
བྱ་ཆུང་ཕོ་རོག་ནག་ཆུང་། །
གྲོག་ཞིག་བསྐྱུགས་ནས་འཕུར་སོང་། །
ཨ་མའི་བཤད་ཚུལ་བདེན་ན། །
དོན་ཆེན་འགྲུབ་པའི་རྟགས་རེད། །
གེ་སར་གླུ་ལ་ཨ་འགྲོ། ། །
རྐང་གསུམ་སྐྱིད་པའི་ནང་ན། །
211



རིལ་མའི་མེ་ལྕེ་འབར་གྱིན། །
ཨ་མས་བུ་མོ་བསུས་ནས། །
མ་རིག་ཁྱིམ་ལ་འཛུལ་སོང་། །
གེ་སར་གླུ་ལ་ཨ་འགྲོ། །
སྦྲ་སྒོ་ཙབ་ཙུབ་བུད་དུས། །
བུ་མོར་གདོང་ཐུག་བརྒྱབ་སོང་། །
མིག་ཁ་སྐྲངས་འབུར་བཏོད་ནས། །
མགོ་ལུས་རྐང་ལག་སྦྲིད་སོང་། །
གེ་སར་གླུ་ལ་ཨ་འགྲོ། །
ཨ་ཙི་ཟེར་བའི་ལན་ལ། །
ངོ་ཚའི་སྐད་ལན་མ་འབྱོར། །
མེ་དྲོད་ཁ་ལག་བསྲོས་ནས། །
ཕྱིང་དཀར་གདན་ལ་བཞུགས་རོགས། །
གེ་སར་གླུ་ལ་ཨ་འགྲོ། །
ཙབ་སེར་འུག་སྒྲོའི་ཁ་ཕོར། །
དངུལ་དཀར་རི་མོའི་ཤན་ཅན། །
འོ་ཇ་ཁ་ཞག་ལྡེམ་ལྡེམ། །
མ་འཁྱགས་ཧུབ་གསུམ་འདེབས་རོགས། །
གེ་སར་གླུ་ལ་ཨ་འགྲོ། །
རྩི་དམར་ཤིང་གི་སྒམ་ཆུང་། །
212



བླངས་ནས་སྡུན་ལ་བཞག་སོང་། །
མར་དཀར་གདའ་རི་འཕངས་ནས། །
སྦྲང་དཀར་རྩམ་པ་བཞེས་རོགས། །
གེ་སར་གླུ་ལ་ཨ་འགྲོ། ། །
སྐེད་གྲི་གོ་བའི་ཤུབས་ཅན། །
རྣོན་པོ་ཟ་ཁ་ཡར་ལྟ། །
མ་འཁྱགས་མ་མོའི་བྲང་མགོ །
ཁམ་གསུམ་ཟོས་ནས་འདུག་རོགས། །
གེ་སར་གླུ་ལ་ཨ་འགྲོ། །
ཁ་དཀར་ཁོག་པའི་ནང་གི །
ཁ་མཚར་ཚིག་གསུམ་བཤད་ནས། །
ཞལ་དཀར་མཛེས་མའི་འཛུམ་ཆུང་། །
ལན་གཅིག་ང་ལ་སྟོན་རོགས། །
གེ་སར་གླུ་ལ་ཨ་འགྲོ། །
དངུལ་དཀར་སོར་གདུབ་གོར་མོ། །
དམར་ཆུང་བྱུ་རུའི་ཁྲ་ཅན། ། །
ཚར་གོས་ཕུ་རུང་ནང་ནས། །
སེམས་རྟེན་གྲོགས་ལ་བྱིན་སོང་། །
གེ་སར་གླུ་ལ་ཨ་འགྲོ། །
མཛད་འཕྲིན་གསེར་སྐུད་ཕྲ་མོ། །
213



མ་འཐེན་མ་ལྷོད་འདོགས་ཐབས། །
བརྩེ་དུངས་མེ་ཏོག་པད་མའི། །
ཚལ་ལ་རོལ་ན་ཨེ་མ། །
གེ་སར་གླུ་ལ་ཨ་འགྲོ། །
དམུལ་དམུལ་བུ་མོའི་འཛུམ་ཆུང་། །
གསུང་ངག་བདེ་བའི་དྲང་ཚིག །
ཡིད་སེམས་སྐྱོ་བའི་གླུ་ཆུང་། །
ཉན་ནས་ཉི་མ་ནུབ་སོང་། །
གེ་སར་གླུ་ལ་ཨ་འགྲོ། །
མ་ལོའི་ས་ཞིང་ནང་ལ། །
ཕ་ལོས་བཏབ་པའི་འབྲས་བུ། །
སྨིན་པའི་ལྗང་ལོའི་མྱུ་གུ། །
ད་དུང་སྒམ་བུ་ཡིན་སོང་། །
གེ་སར་གླུ་ལ་ཨ་འགྲོ། །
མེ་ཏོག་མདངས་ལྡན་ཡིན་མིན། །
ལོ་མ་བལྟས་ནས་མི་ཤེས། །
དམར་སེར་མཚོན་གྱི་ཁ་དོག །
སྒམ་བུ་བཞད་དུས་གསལ་འདུག །
གེ་སར་གླུ་ལ་ཨ་འགྲོ། །
ལུས་ཕུང་ཕ་མའི་རྒྱུད་རེད། །
214



བཀྲུ་བཤལ་རང་གི་ལག་རེད། །
བཅུ་དྲུག་བུ་མོའི་ལང་ཚོ། །
མ་རྒྱས་བར་དུ་མི་ཤེས། །
གེ་སར་གླུ་ལ་ཨ་འགྲོ། །
རིན་ཆེན་སོར་གདུབ་ཕྲ་ཅན། །
དམར་ཆུང་སེམས་པའི་དྲན་རྟེན། །
ང་ཡི་བློ་ལ་ཨེ་འབབ། །
ལོ་རིང་འགྲོགས་ན་ཤེས་འདུག །
གེ་སར་གླུ་ལ་ཨ་འགྲོ། །
དང་པོ་ཕྲད་པའི་གྲོགས་པོ། །
གྲོགས་པོའི་མཆོག་ཏུ་ཕུལ་པ། །
ས་དང་བུ་མོའི་ལས་དབང་། །
ཐོད་པའི་ཁ་ཡིག་ལས་གསལ། །
གེ་སར་གླུ་ལ་ཨ་འགྲོ། །
ཐེངས་ཤིག་རིག་པའི་ན་ཆུང་། །
འཚབ་འཚུབ་བྱེད་པ་མི་དགོས། །
ལོ་འཁོར་ཟླ་བ་བཅུ་གཉིས། །
ཐུག་པའི་སྐལ་བ་ལོས་ལྡན། །
གེ་སར་གླུ་ལ་ཨ་འགྲོ། །
ཨ་མ་ཁྱིམ་དུ་སླེབས་ནས། །
215



བུ་མོ་འགྲོ་རན་ཐུག་སོང་། །
སེམས་དཀར་ན་ཟླའི་གླུ་འདི། །
བུ་མོའི་ཐུགས་ལ་འཛིན་རོགས། །
གེ་སར་གླུ་ལ་ཨ་འགྲོ། །
ཐེངས་གཅིག་ཡོང་བའི་གྲོགས་པོ། །
མ་བསྡད་ལམ་ལ་ཆས་སོང་། །
སྐྱ་རེངས་རྫ་ཁའི་འཇལ་ཚེ། །
ཁྲ་ཆུང་མིག་གི་འཚོས་སོང་། །
གེ་སར་གླུ་ལ་ཨ་འགྲོ། །
འབྲུ་མོའི་ངུར་སྒྲ་ལྡིར་ལྡིར། །
བེའུ་ཆུང་ཨ་མས་ལྡག་སོང་། །
མིག་ཆུང་རི་ལ་ཤོར་ནས། །
འབྲི་མོ་བཙས་པ་མ་རིག ། ་
གེ་སར་གླུ་ལ་ཨ་འགྲོ། །
རྐང་གསུམ་སྐྱིད་མགོའི་བ་ཆུང་། །
མ་རིག་ཐབ་ལ་འཕྱུར་སོང་། །
མེ་ཟེགས་དགུང་ལ་འཕུར་ནས། །
ཐབ་ནང་མེ་རོ་མི་འདུག །
གེ་སར་གླུ་ལ་ཨ་འགྲོ། །
བུ་མོ་དམར་ཆུང་བྱུ་རུ། །
216



སེམས་པ་དར་སྐུད་ཕྲ་མོ། །
མཆུ་སྒྲོས་ལྕགས་གྲིའི་རྣོ་རེད། །
ཁེར་གཏམ་ཁ་ནས་ཤོར་སོང་། །
གེ་སར་གླུ་ལ་ཨ་འགྲོ། །
རྫ་རི་ཟླུམ་པོའི་མགོ་ནས། །
སྨུག་པ་ཐ་མ་མཆེད་སོང་། །
རྫི་བོ་ན་ཆུང་ན་ཟླའི། །
ནོར་ལུག་ཡུལ་ལ་དེད་སོང་། །
གེ་སར་གླུ་ལ་ཨ་འགྲོ། །
སོར་གདུབ་གོར་མོ་མཐོང་ན། །
ང་རང་ཡིད་ལ་ཨེ་དྲན། །
མ་ཤེས་འདྲི་ས་མེད་པའི། ། །
དབང་མེད་སྔམ་པ་ཤོར་སོང་། །
གེ་སར་གླུ་ལ་ཨ་འགྲོ། །
217



རྫ་སྒང་གོང་མོའི་གཤོག་གླུ།
རྫ་རྩེ་གངས་རི་དཀར་པོ། །
རྫ་སྐེད་གཡའ་མ་སྔོན་པོ། །
རྫ་རྩར་གསོམ་ཤུག་ལྗོན་པ། །
ཆུ་སྤང་འཛོམས་པའི་ཡུལ་ལྗོངས། །
གཡའ་མེད་ནམ་མཁའ་སྔོན་པོ། །
ལྷད་མེད་ས་གཞི་གཙང་མ། །
ནུབ་ཕྱོགས་རྫ་རིའི་མགོ་ན། །
སྤྲིན་དམར་ཐ་མ་ཤིག་ཤིག །
ཐོ་རེངས་ཉི་རྩེ་འཆར་དུས། །
གངས་རི་མིག་ལ་གསལ་སོང་། །
རྫ་སྒང་ལྗང་ལོ་སྨིན་ནས། །
ཤྭ་བ་ཡུ་མོ་འཁོར་སོང་། །
རྫ་རི་སྨུག་པས་བཏུམས་ནས། །
ཆར་བ་ཟིམ་ཟིམ་བབས་སོང་། །
སྤང་རྒྱན་སྤང་གི་མེ་ཏོག ། །
ཟིལ་བའི་ཁྲོད་ན་ལྡེམ་ལྡེམ། །
218



ཞོགས་པའི་བྱ་རིགས་གྲགས་གླུ། །
དྲུག་འགྱུར་དབྱངས་ལས་སྙན་སོང་། །
ཨ་དར་ཤིས་དར་དམར་བོ། །
སྒམ་བུའི་ནང་ནས་གད་སོང་། །
ཤུ་དང་ཡུ་མོ་གཉིས་འགྲོས། །
བྱ་དང་བྱེའུ་ལྷན་གྲག ། །
སྒྲོ་དང་སྤུ་མདོག་སྣ་ཚོགས། །
འཇའ་ཚོན་ལས་ཀྱང་མཛེས་སོང་། །
ཨུ་ཏྤལ་ལོ་འདབ་སྔོན་པོ། ། །
འདབ་མ་རླུང་གིས་བསྐྱོད་སོང་། །
མཛེས་ལྡན་གཙང་མའི་གནས་མཆོག །
དྲི་བཟང་ས་སྟེང་ཁྱབ་སོང་། །
ཉིན་གནས་ལྷ་བྱ་གོང་མོ། །
དྲུག་འགྱུར་སྙན་པའི་དབྱངས་འགུག །
སྲིབ་གནས་བྱ་ཆུང་སྲེག་པའི། །
གྲག་གི་ཟེར་བའི་ལན་འདེབས། །
མཐོན་པོ་གངས་རིའི་འདབས་ན། །
གཡའ་མ་སྔོན་པོའི་ནང་གི །
རྫ་རྡོ་ཁྲོབ་ཁྲོབ་གསེང་དེ། །
ལྷ་བྱ་གོང་མོའི་གནས་མཆོག །
，
219
219



གྱོན་པའི་གོས་ལྭ་སྔོ་སྐྱ། །།
ཐལ་མདོག་འདྲ་བའི་སྒྲོ་སྤུ། །
དབྱར་བསིལ་དགུན་དྲོ་འཇམ་པོ། །
རླུང་དང་བསེར་བུའི་མ་འཁྱགས། །
དཔྱིད་ཟས་འབྲོང་རྩ་རྐང་གཅིག །
དབྱར་སྐྱེས་སྣ་ལོ་རྐང་གཅིག །
དགུན་རྙིད་ས་ནང་འབུ་རོ། །
གསོ་བའི་བཅུད་འཛོམ་ཟས་མཆོག །
དབྱར་ཟས་གངས་ཀྱི་པད་མ། །
ལོ་འདབ་བསིལ་བ་ཁྲོབས་ཁྲོབས། །
བཅུད་ལྡན་སྨན་གྱི་རོ་མཆོག །
ལུས་ཕུང་གསོ་བའི་ཡང་མཆོག །
སྟོན་ཟས་ཧ་ལོ་བྲག་སྟར། །
དམར་ཆུང་བྱུ་རུའི་མདོག་ལྡན། །
རྡོག་རེ་ཁ་ལ་ཟོས་ན། །
སྐྱིད་པའི་ལེན་པ་བསྒུལ་སོང་། །
དགུན་ཟས་ཨུ་ཅོའི་ལྗང་ལོ། །
སྙིང་བོ་སེ་འབྲུ་དཀར་པོ། ། །
སྔོ་ཟན་ནང་གི་རིགས་མཆོག །
ཚད་ལྡན་མངར་ཆུ་རང་འཛོམས། །
220



རྒྱུན་འཐུང་གངས་ཆུ་བསིལ་མ། །
དྲི་མེད་དྭངས་པའི་བཞུར་ཆུ། །
ཁ་ལ་ཐིགས་རེ་འཐུང་ན། །
སྐོམ་པ་ཡིད་ནས་སེལ་སོང་། །
རྒྱུན་ཟས་རྩི་ཏོག་འབྲས་བུ། །
སིལ་སྡོང་གསར་སྐྱེས་མྱུ་གུ། །
རྩྭ་ལྡུམ་འཐོར་བའི་ལོ་མ། །
ཕོ་བ་འགྲང་བའི་ཟས་མཆོག །
འཕུར་ཡ་བྱ་དང་བྱེའུ་ཆུང་། །
མི་གཅིག་ཁུ་བྱུག་སྔོན་ཆུང་། །
བཞི་བའི་སྐད་གདངས་སྙན་མོ། །
ལོ་རེར་ཐེངས་གཅིག་གྲགས་སོང་། །
འདུག་ཡ་རི་དྭགས་སྣ་ཚོགས། །
མི་གཅིག་ཁ་ཤ་འཕོངས་དཀར། །
དགུན་བཅུའི་ཁྲག་རྭ་རློན་སྐྱེ། །
ལོ་རེར་ཐེངས་གཅིག་བརྗེས་སོང་། །
འཁོར་ས་ཤིང་རིགས་སྣ་ཚོགས། །
མི་གཅིག་ཨུ་ཙོའི་ལྗང་ལོ། །
དགུན་སྐྱེས་སེ་འབྲུ་དཀར་པོ། །
ལོ་རེར་ཐེངས་གཅིག་སྨིན་སོང་། །
་221



རྩེད་ས་མེ་ཏོག་ལྡུམ་ར། ། །
མི་གཅིག་ཁུ་མོ་ཡོག་ཚེར། །
སྤེན་ནག་གསེར་གྱི་མེ་ཏོག །
དམར་སེར་ཚོན་གྱི་བག་མ། །
ལྟ་ས་མེ་ཏོག་སེར་ཆེན། །
མི་གཅིག་དུང་ཕྲེང་དམར་པོ། །
སུར་དཀར་མེ་ཏོག་སེར་སྐྱ། །
དཀར་དམར་ཚོན་གྱི་པ་ཏྲ། །
རྫ་རྩྭ་ཐང་རྩྭ་བྲག་རྩྭ། །
མི་གཅིག་ལུག་ལྕམ་འབོག་ཐོ། །
ར་ལྕམ་སྨིན་འབྲས་དམར་པོ། །
བཅུད་འཛོམ་སྔོ་ཚོད་སྣ་ཚོགས། །
རྫ་ཆུ་གངས་ཆུ་གཡའ་ཆུ། །
མི་གཅིག་བྲག་ངོས་རྦབ་ཆུ། །
སྡོང་རྒན་ལོ་མའི་ཐིགས་ཆུ། །
དབྱར་དགུན་སྟོན་གྱི་འཐུང་ཆུ། །
ལྷ་བྱ་གོང་མོའི་སྒྲོ་སྐྱ། །
གངས་སྐྱེས་པད་མའི་མདོག་སྐྱ། །
ཤྭ་ཆེན་ཁྲག་རྭའི་སྤུ་སྐྱེ། །
སྐྱ་གསུམ་རྫ་རིའི་རྒྱན་ཆ། །
222



གྲོག་ཤུར་ཕ་བོང་ཁྲོབ་ཁྲོབ། །
སྐྱེས་པའི་སྡོང་རྒན་ཁྲོབ་ཁྲོབ། །
རྫ་གསེང་གནའ་བ་ཁྲོབ་ཁྲོབ། །
ཁྲོབ་གསུམ་རྫ་རིའི་རྒྱན་ཆ། །
གད་གད་མེ་ཏོག་མདོག་ཡག །
གྲག་གྲུག་བྱ་ཡི་སྐད་ཡག །
སྐྱེས་སྐྱེས་ཤིང་གི་རིགས་ཡག །
ཡག་གསུམ་རྫ་རིའི་རྒྱན་ཆ། །
བྲག་རི་མཐོན་པོའི་རྩེ་རྣོ། །
གཡའ་མ་སྔོན་མོའི་ཟུར་རྣོ། །
གྲ་མ་ཚེར་མའི་སྣེ་རྣོ། །
རྣོ་གསུམ་རྫ་རིའི་རྒྱན་ཆ། །
ཐུར་བཞུར་ཆུ་བོའི་སྒྲ་ཆེ། །
གངས་ཤར་ཉི་མའི་འོད་ཆེ། །
སྟག་དང་དོམ་བུའི་ཁ་ཆེ། །
ཆེ་གསུམ་རྫ་རིའི་རྒྱན་ཆ། །
རྫ་ལུང་གཡའ་མ་ཞིག་ཞིག །
འབྲུ་ཤུག་ཅ་ལ་ཤིག་ཤིག །
རླུང་དང་བསེར་བུ་ཤིག་ཤིག །
ཤིག་གསུམ་རྫ་རིའི་རྒྱན་ཆ། །
223



བྲག་ལ་བྱ་རྒོད་འཁོར་སོང་། །
ཆུ་ལ་ཉ་མོ་འཁོར་སོང་། །
ནགས་ལ་རི་དྭགས་འཁོར་སོང་། །
འཁོར་གསུམ་རྫ་རིའི་རྒྱན་ཆ། །
སྲིབ་ནག་ལུང་སྐམ་ནང་གི །
གྲ་མ་ཚེར་མའི་གསེང་ནས། །
འདྲེ་བྱ་སྲེག་པ་རྔ་ལོ། །
ལྟས་ངན་སྲིབ་ནས་བསྐོང་འདུག །
འཕུར་རྩལ་མདའ་རྒྱང་གང་ལས། །
གཤོག་རྩལ་ཡོད་པ་མ་མཐོང་། །
རྐང་གཉིས་ས་ལ་མ་ཚུགས། །
ཕོ་བ་ཐང་ལ་བརྒྱབ་སོང་། །
ཁ་བ་བུ་ཡུག་འཚུབ་དུས། ། །
ཟས་མེད་རྡོ་རུག་ཁེར་རྒུམ། །
གཡོ་ཐབས་ཁོག་ལ་བཟུང་ནས། །
མུ་གེ་མ་སོང་ལུས་འདུག །
གནའ་མི་རྒན་པོའི་དཔེ་གཏམ། །
ལོ་ངན་ཡོང་བའི་དུས་སུ། །
སྲིབ་འདུག་སྲེག་པ་རྔ་ལོས། །
ཉིན་མཚན་མ་སོང་རྡོ་ཟོས། །
224



ཉིན་འདུག་གོང་མོས་མཐོང་ནས། །
སྙིང་རྗེ་ཆེན་པོའི་ཐུགས་ཀྱིས། །
རིན་ཆེན་ནས་འབྲུ་བཅུ་དྲུག །
བསྐྱིས་ནས་མུ་གེ་བཟློགས་སོང་། །
གཡོ་ཅན་སྲེག་པ་རྔ་ལོས། །
སྟེར་བའི་དམ་བཅའ་བཞག་ཀྱང༌། །
སྐྱིན་པའི་དམ་བཅའ་འགལ་ནས། །
བུ་ལོན་སྟེར་བ་མི་འདུག །
དེའི་ཕྱིས་ཆར་ཆུ་མོད་ནས། །
ལོ་རྩ་ལོ་ཡག་བྱུང་སོང་། །
སྤྱོད་ངན་རྒྱུད་ལ་གནས་ནས། །
དྲིན་ཅན་དྲིན་ལོག་བྱས་སོང་། །
རྫ་སྒང་གོང་མོའི་སྐད་ཡག ། །
མཆུ་རྐང་བྱུ་རུའི་མདོག་ལྡན། །
གོང་ཡག་ཟེར་བའི་ཉམས་ཅན། །
ལྷ་བྱ་ཟེར་བའི་མིང་ཆེ། །
རིན་ཆེན་ལུས་ལ་འབྱོར་བའི། །
ལྟོ་བའི་སྲོག་ཁེབས་ཁྲ་མོ། །
ཉི་རྩེ་རྫ་ལ་ཤར་དུས། །
ཉིན་ནས་ཉིན་ཁ་བསྲོས་སོང་། །
225



ནས་འབྲུ་རང་ལ་ཡོད་དུས། །
ནོར་བུའི་ནོར་ངོ་མ་ཟིན། །
ནས་འབྲུ་དགྲ་ལ་ཤོར་དུས། །
སྙིང་རླུང་སྟོད་ལ་འཚངས་སོང་། །
ཞག་པོ་སུམ་བརྒྱ་དྲུག་ཅུ། ། །
བུ་ལོན་སྙེག་པའི་ཆེད་དུ། །
བཅུ་དྲུག་ཟེར་བའི་གླུ་ལེན། །
ཆག་མེད་ཚིག་མདའ་འཕངས་སོང་། །
ཁྲེལ་མེད་སྲེག་པ་རྔ་ལོ། །
འདྲེ་བྱ་ཟེར་བའི་མིང་ཐོགས། །
བསྐྱིས་པའི་བུ་ལོན་མ་བྱིན། །
སྲིབ་ཁུག་བྱོལ་ནས་སྦས་སོང་། །
བུ་ལོན་བསྙེགས་པ་ཤེས་ནས། །
རང་སྐྱོན་གནོང་ནས་རང་བསྐུངས། །
རྒྱུ་འབྲས་མེད་པའི་འཆལ་གཏམ། །
དྲག་གི་ཟེར་བའི་གླུ་ལེན། །
ཉིན་འདུག་ལྷ་བྱ་གོང་མོ། །
སྲིབ་འདུག་སྲེག་པ་རྔ་ལོ། །
བྱ་ཡི་རིགས་ཚོགས་གཅིག་རེད། །
གནས་ས་རྫ་ལུང་གཅིག་ཀྱང་། །
226



འཇིག་རྟེན་རྒྱུ་འབྲས་མ་བསྲུངས། །
མི་མཐུན་འགལ་བ་མཐོང་སོང་། །
ལོས་བདེན་རྒན་པོའི་གཏམ་སྒྲུང་། །
ཨེ་བདེན་རིག་པས་དཔྱོད་ཅིག །
རི་སྐྱེས་ཧ་ལོའི་མེ་ཏོག །
བཞད་བཀད་སེ་འབྲུ་རང་སྨིན། །
སྤང་ལྗོངས་མཛེས་པའི་ཁྲོད་དུ། །
འདབ་བརྒྱད་ཟིལ་བ་ཁྲོམ་མེ། །
དྲི་མེད་ནམ་མཁའི་དབྱིངས་ན། །
སྤྲིན་དཀར་རྦ་རླབས་ཚིལ་ཚིལ། །
རི་རྒྱལ་ལྷུན་པོའི་དཀྱིལ་ན། །
གོང་མོའི་གཤོག་གླུ་ལྷང་ལྷང་། །
227



མ་ཆུང་པང་གི་བུ་ཆུང་སྐྱིད།
མ་ཆུང་གོས་ལྭ་སྨུག་པོ། །
མཛེས་པའི་ཁ་ངོ་དཀར་པོ། །
རིན་ཆེན་བྱུ་རུའི་ཕྲེང་རྒྱན། །
བྲང་ཁའི་སྟེང་ན་འཚེར་འཚེར། །
སྐྱེས་གཟུགས་ཆུ་ཤིང་གཞོན་ནུ། །
དར་བའི་ལང་ཚོ་འབུར་མ། །
དྭངས་པའི་རུས་རྐང་དམ་པོ། །
རྒྱུད་བཟང་འཁོར་བའི་བུ་མོ། །
གཏམ་བརྗོད་སྨྲ་བའི་ཚིག་དག །
ངག་གི་བླངས་ནས་གླུ་སྙན། ། །
སེམས་དཀར་བསམ་པའི་འཛིན་བཟང་། །
དབང་བོ་རྣམ་ལྔ་གྲིབ་མེད། །
ཐོད་པའི་ལ་ནུ་སུམ་སླས། །
སྨིན་མ་ཟླ་བའི་ཚེས་རིས། །
མིག་ལྕིབས་ཆ་ག་གཉིས་བརྩེགས། །
མཛེས་བརྒྱན་ཞལ་གྱི་གྲོགས་བསུ། །
228



མཁུར་ཚོས་དཀར་ཤ་དམར་མདངས། །
མཉམ་ཀྲིག་དུང་སོ་སུམ་བཅུ། །
མཆུ་སྒྲོས་མཛེས་པའི་སྐག་དམར། །
ཉི་ཐིག་ནང་ན་གསལ་འདུག །
གཙུག་རྒྱན་བླ་གཡུ་བསམ་གྲུབ། །
དམར་ཆུང་བྱུ་རུ་ཆ་གཉིས། །
དར་སྐུད་སྣ་ལྔའི་ཙོར་ལོ། །
རླུང་གིས་བསྒུལ་ནས་ཞིག་ཞིག །
རྣ་ལོང་དངུལ་དཀར་པ་ཏྲ། །
དྲུག་དཀར་གཡུ་ཆུང་ཕྲ་རྒྱན། །
སྐྲ་ནག་འཇིལ་ལིའི་གསེང་ནས། །
འོད་མདངས་གོར་རེ་མངོན་བྱུང་། །
ཕྲག་ཁེབས་སྐྲ་ལོ་སྨུག་པོ། །
སྟོར་སྐུད་ཇ་ལ་ནག་པོ། །
སྣེ་སྒྲོག་འགྲོན་པུ་ཆ་གཉིས། །
སྟོད་ཁེབས་སྟེང་ན་རིལ་རིལ། །
བཤོར་རྟེན་གསེར་ནག་གའུ། །
འབུར་ལུགས་བཀྲ་ཤིས་རྟགས་བརྒྱད། །
ནང་རྟེན་སྒྲོལ་མ་ལྗང་མོ། །
འདི་ཕྱི་བསྐྱོབ་པའི་ཚེ་ལྷ། །
229
229



གློ་ཟུང་ཉི་ཟླ་ཁ་སྤྲོད། །
རིན་ཆེན་མུ་མེན་དཀྱིལ་ཕྲ། །
བཅིངས་པའི་གོས་ཆེད་དམར་པོ། །
ཐགས་དྲུབ་ཤིང་ལོའི་རི་མོ། །
སོར་གདུབ་ལག་གདུབ་ཆ་འགྲིག །
སག་ལྷམ་གོ་དམར་ཡུ་བ། །
ཚི་ལེན་གོས་ལྗང་འབྲུག་རིས། །
གཙང་དར་ལུས་ཀྱི་བཤོར་འཛོམས། །
ཡིད་ཚིམས་མི་ཡུལ་བུ་མོ། །
ནམ་མཁའི་ལྷ་མོ་བྱོན་འདྲ། །
དགོད་འཛུམ་མིག་གི་ཟུར་མདའ། །
གཞོན་བརྒྱ་འགུག་པའི་ལྕགས་ཀྱུ། །
ཚུར་འཁོར་རྨ་བྱའི་སྒྲོ་གུར། །
ཕར་འཁོར་འཇའ་ཚོན་རང་ཤར། །
གོས་ཚར་འདབ་མའི་སྡུད་གཉེར། །
དྲང་མོའི་ལྡེམ་འགྲོས་ཞིག་ཞིག །
ཀུན་འཛོམས་རིག་ལྡན་བུ་མོ། །
སྐྱེས་བཟང་མི་ལུས་ནོར་བུ། །
ལས་བཟང་སྔོན་གྱི་བསགས་པ། །
མངོན་སུམ་ལུས་ནས་གསལ་འདུག །
230



དང་བོར་བུ་ཆུང་རྣམ་ཤེས། །
མ་ཆུང་ལུས་ལ་འཁོར་སོང་། །
བཅུད་ལྡན་ཤ་ཡི་དྲོད་ནས། །
ཟླ་དགུར་ཁུར་ནས་གཟུགས་ཐོགས། །
བར་དུ་མ་ཆུང་སྦྲུམ་ནས། །
བུ་ཆུང་མི་ལུས་ཐོབ་སོང་། །
སྐྱེས་པའི་ངུ་སྐད་གོ་ནས། །
མ་ཆུང་སེམས་པ་བདེ་སོང་། །
མཐའ་མ་མ་ཆུང་པང་གི །
ནུ་ཞོ་དྲོན་མོ་ཁར་རེག །
བུ་ཆུང་བཅུད་ཀྱིས་ཚིམས་ནས། །
མ་ཆུང་འཛུམ་པ་ཤོར་སོང་། །
ཤ་ལས་མཆེད་པའི་བུ་ཆུང་། །
ཤ་དྲོད་བཟུང་ནས་ལོ་ཐོབ། །
ཁ་སྣབས་ལག་པས་ཕྱིས་ནས། །
ཉིན་མཚན་སེམས་པ་ཚེགས་སོང་། །
མ་ཆུང་སེམས་པ་དཀར་པོ། །
ནུ་མའི་ནུ་ཞོ་དཀར་པོ། །
བུ་ཆུང་ཤ་ཁ་དཀར་པོ། །
ལས་བསགས་སྔོན་གྱི་བསོད་ནམས། །
231



བཏིངས་པའི་ཕྱིང་གདན་དཀར་པོ། །
ཆུ་ལེན་བལ་འཇམ་དཀར་པོ། །
སློག་པའི་སྤུ་མདོག་དཀར་པོ། །
བུ་ཆུང་སྐྱིད་ཀྱི་ཕ་ས། །
ཞིམ་མངར་འོ་ཇ་དཀར་པོ། ། །
དྲོད་འཇམ་འབྲི་ཞོ་དཀར་པོ། །
བཅུད་ལྡན་རྩམ་པ་དཀར་པོ། །
བུ་ཆུང་འཁྲུངས་པའི་ཕ་ཟས། །
མ་ཆུང་ངག་གི་གླུ་ཆུང་། །
ཐུལ་དཀར་འབྲི་མོའི་ངུར་ཆུང་། །
ཟིམ་ཟིམ་འབྲུ་ཆར་འབབ་སྒྲ། །
གཏི་མུག་ཡོང་གི་སྒྲ་སྙན། །
མ་ཆུང་པང་གི་བུ་ཆུང་། །
རྒོད་མའི་རྗེས་ཀྱི་རྟེའུ་ཆུང་། །
སྔོ་ལྗང་ཁུག་གི་བེའུ་ཆུང་། །
ཆུང་གསུམ་སྐྱིད་པའི་རྩེ་ར། །
བུ་ཆུང་ཨ་མ་རིག་ནས། །
དགའ་སྤྲོའི་ཀུ་ཡང་བྱས་སོང་། །
མ་ཆུང་པང་དུ་བཟུང་ནས། །
སེམས་པ་དལ་ལེར་བདེ་སོང་། །
232



དྲོད་ལྡན་ཚར་འཇམ་ནང་གི །
འབྱར་ས་མ་ཆུང་ནུ་མ། །
ལྟ་ས་མ་ཆུང་མིག་གཉིས། །
འབྲད་ས་མ་ཆུང་ཐེར་ཁུག །
ལྟོགས་སེལ་ནུ་ཞོའི་བཅུད་ཀྱིས། །
བུ་ཆུང་ཤ་ཁྲག་རྒྱས་སོང་། །
ཕོ་ལི་བརྒྱགས་ནས་ཐེར་ཐེར། །
རྐང་ལི་འགུལ་ནས་ཀེར་ཀེར། །
མནོལ་སྐྲ་སྨུག་པོ་འཁྱིལ་ཡག ། །
དུང་སེའུ་དཀར་པོ་ཆ་མཚུངས། །
རྐང་ལག་ཚིལ་གདུབ་འབུར་སྦོམ། །
མ་བཟང་བུ་ཆུང་འཁྲུངས་ལུགས། །
མ་ནེའི་ཞབས་ཀྱི་ཚིལ་ཐེམ། །
སྨིན་མ་ནག་པོ་ཚེས་རིས། །
ཁྲ་ཡག་མིག་མཐའི་ཆ་ག །
དགའ་བའི་དགོད་ཁ་ལངས་འདུག །
བུ་ཆུང་ས་ལ་གོག་ཅིང་། །
འདར་མ་འདར་གྱིས་ཡར་ལངས། །
དང་བོ་ཨ་མ་འབོད་དུས། །
མ་ཆུང་སེམས་པ་མགུ་སོང་། །
233



གཉིད་ན་མ་ཆུང་མཆན་འཐེན། །
ཟ་ན་མ་ཆུང་ཁ་འབྱར། །
བསམ་མེད་བུ་ཆུང་མགོ་རྟིག །
མ་ཆུང་སེམས་ཀྱི་ཤ་ལོག །
དབྱར་གསུམ་ཚད་ཀྱིས་མ་ཚིག །
དགུན་གསུམ་ཙག་གིས་མ་ཕྱིད། །
གནོད་སྦྱིན་འཚེ་བས་མ་ཐེབས། །
བུ་ཆུང་མེ་ཏོག་བཞད་བཞད། །
མཚན་མོར་མི་ཆུང་རུམ་ནས། །
ལུས་ཕུང་གྲིབ་ཀྱིས་མ་ཟིན། །
ཉིན་མོར་མ་ཆུང་པང་ནས། ། །
རྐང་ལག་གནོད་སྐྱོན་མ་བྱུང་། །
བུ་ཆུང་འཁྲུངས་པའི་ནོར་བུ། །
མ་ཆུང་བྲང་གི་ནུ་མ། ། -
འཛད་མེད་ཟས་མཆོག་འོ་མ། །
ཟུངས་བདུན་རྒྱས་པའི་བཏུང་བཅུད། །
མ་ཆུང་སེམས་ཀྱི་གཅེས་ཕྲུག །
ཡ་ཁོག་ནང་གི་སེམས་པུ། །
མ་ཁོག་ནང་གི་མཆིན་པ། །
རྩེད་དགོད་ཐུབ་དུས་འདུག་རོགས། །
234



ཚིལ་གྱིས་བཏུམས་པའི་མཁལ་མ། །
ཁྲ་ཡག་མིག་གི་ཆུ་ཐུམ། །
ཕྱི་མར་འགྲོ་དུས་ཤུལ་འཛིན། །
བགྲེས་སེམས་བཀན་པའི་རེ་བ། །
མ་ཆུང་འཇིག་རྟེན་འདུག་རྟེན། །
སྙིང་རིལ་ནང་གི་བུ་ཆུང་། །
སྲོག་ལ་བར་ཆད་མི་འབྱུང་། །
དཀོན་མཆོག་གསུམ་གྱིས་སྲུངས་དགོས། །
མ་ཆུང་གླེང་གི་གླེང་རྟེན། །
ཤ་ལས་མཆེད་པའི་བུ་ཆུང་། །
འཕོངས་མགོའི་ཤ་ལོག་འབུར་རེ། །
མ་ངུ་ཨ་མའི་ལོ་ལོ། །
མ་ཆུང་ལུས་ཀྱི་ཤ་ཁྲག །
ཟས་མཆོག་བདུད་རྩི་ནུ་ཞོ། །
འགྲམ་པ་ཐེར་རེ་ནུས་ནས། །
ཕོ་ལི་འབུར་རེ་ཉལ་འདུག །
བུ་ཆུང་བཀྲ་ཤིས་དོན་གྲུབ། །
གཉིད་ནས་སྡོད་དང་རྟ་སྟེར། །
རྟ་མགོ་དངུལ་སྲབ་བཞག་ཅིང་། །
རྟ་རྔ་གཡུ་ཆུང་ངས་འདོགས། །
235



རྟ་མཆོག་བུ་ལོས་ཞོན་ནས། །
གཏི་མུག་ཡུལ་དུ་ཁྱོད་སོང་། །
དམར་སེར་མེ་ཏོག་ཧ་ལོ། །
འཐུ་བར་བུ་ཆུང་ཁྱོད་སོང་། །
དཀར་ནག་རྡེའུ་རིལ་བུ། །
བསྒྲིག་གི་བུ་ཆུང་ཁྱོད་མངགས། །
འབའ་འབའ་ལུ་གུ་དཀར་མོ། །
འཛིན་པའི་བུ་ཆུང་ཁྱོད་རྒྱུགས། །
རྫ་རིའི་ཤ་བ་ཡུ་མོ། །
བཟུང་ནས་བུ་ཆུང་ཁྱོད་བསྐྱོན། །
མཚོ་ཁའི་ངང་བ་སེར་པོ། །
ངང་ཕྲུག་བཟུང་ནས་ཁྱོད་སྟེར། །
ནམ་མཁའི་འཇའ་ཚོན་སྣ་ལྔ། །
འཛིན་གི་བུ་ཆུང་ཁྱོད་སོང་། །
མ་ཆུང་གླུ་ཆུང་བཀུགས་ནས། །
མིག་ཁ་ཡུན་གྱིས་བཙུམས་སོང་། །
བཞོས་པའི་འབྲི་མོའི་འོ་ཞོ། །
འཐུང་གི་བུ་ཆུང་ཚིལ་རྐྱལ། །
བཞག་གི་མར་ལོ་ཟ་ནི། །
གཅེས་ཕྲུག་བུ་ཆུང་མགོ་ཆེ། །
236



མ་ཆུང་རྟེན་ས་བུ་ཆུང་། །
བུ་ཆུང་ཚེ་རིང་ལོ་བརྒྱ། །
འཁོར་བ་འཛིན་པའི་གཞི་མ། །
མྱུར་མྱུར་ཡར་ལ་ལོངས་དང་། །
མ་ཆུང་སེམས་འཛིན་བུ་ཆུང་། །
སྐྱིད་སྡུག་མི་ཤེས་གླེན་པ། །
ལག་གཉིས་སྐྱོར་བའི་ནོར་བུ། །
རེམ་རེམ་ཡར་ལ་སྐྱེས་དང་། །
བསམ་མེད་བུ་ཆུང་དཀར་ལོག །
ཡ་ཐོད་མིག་གི་རྣོ་ཡིན། །
མ་འོང་འཁེན་སའི་ལག་རྟེན། །
མགྱོགས་མགྱོགས་ཤ་རྐང་རྒྱས་དང་། །
ཅང་ཤེས་འདོ་ཕྲུག་རྟ་ཕོ། །
ཞོན་ནི་བུ་ཆུང་ཚེ་རིང་། །
དམངས་ལྡན་གོས་ཕྲུག་གོན་ནི། །
བུ་ཆུང་བསོད་ནམས་དབང་ལྡན། །
བཀུག་གི་གཞུ་མོ་འཛིན་ནི། །
བུ་ཆུང་ལྷ་རྒྱལ་དོན་གྲུབ། །
སློབ་པའི་མཁས་དབང་ལྡན་ནི། །
བུ་ཆུང་རིག་པའི་ཤེས་རབ། །
237



སྔགས་མདུད་ཚེ་མདུད་སྲུང་མདུད། །
དར་མཚོན་སྣ་ལྔའི་མདུད་པ། །
བུ་ཆུང་སྐེ་ལ་གཡང་འདོགས། །
བར་ཆད་མི་ཡོང་སྐྱབས་འཇུག །
མ་ཆུང་པང་གི་བུ་ཆུང་། །
གཉིད་ལས་སད་པ་མི་འདུག །
མ་ཆུང་སེམས་ཀྱི་རེ་བ། །
བུ་ཆུང་ཤེས་པ་མ་རེད། །
ཨ་མའི་བུ་ཆུང་བསྙོར་གླུ། །
མ་ཆུང་སྐྱིད་པའི་སྐྱོ་གླུ། །
བུ་ཆུང་རྣ་བར་གོ་རུང་། །
སེམས་ལ་ཟིན་པ་མི་འདུག ། །
མ་ངན་གསོ་རྟེན་བུ་ཡིན། །
བདག་ངན་བུ་ཕྲུག་མེས་ཚིག །
ཁྱིམ་ངན་བུ་ཕྲུག་ཕོ་ལྟོགས། །
མགོ་ལུས་འཛོམས་པ་མི་འདུག །
ཡ་ཁའི་སྟེང་ན་སྣབས་མང་། །
ལག་ངར་རྐེད་ན་རགས་མང་། །
མིག་གི་མཐའ་ན་མཆི་མང་། །
མ་ངན་བུ་ཆུང་བསྙོར་ལུགས། །
238



ལ་ངན་ཕུར་ཁར་ཙོར་མང་། །
རྒྱུད་པའི་ཁུག་ན་ཐལ་མང་། །
ཉལ་ཁུང་ནང་ན་ཤིག་མང་། །
བདག་མེད་བུ་ཕྲུག་སྐྱེ་ལུགས། །
ཡར་ཤིག་ལངས་ན་སྐེ་འཁྱོག །
ལམ་དུ་སོང་ན་སྐྱིད་ཀུག །
མ་རབས་ཁ་ན་ཚིག་བཙོག ། །
ཁྱིམ་ངན་བུ་ཕྲུག་སྐྱོང་ལུགས། །
རྐང་གི་ཨ་ཀྲད་ངོ་ཐེད། ། །
རྒྱབ་ཀྱི་སློག་ངན་ཐུ་ཐེད། ། །
མགོ་ཡི་ཚར་ཞྭའི་ཀླད་ཐེད། །
བཟའ་ངན་བུ་ཕྲུག་འགྲོ་ལུགས། །
མ་ངན་བུ་ཕྲུག་མིག་ཕུད། །
བདག་ངན་བུ་ཕྲུག་ཁྱིས་འཆའ། །
ཕ་ངན་བུ་ཕྲུག་སྡེར་སྤྲང་། །
འཁོར་ངན་བུ་ཕྲུག་འཁྲུངས་ལུགས། །
ཨ་མ་འོ་མ་གཉིས་ནི། །
བུ་ཆུང་འཁྲུངས་པའི་གཞི་མ། །
འཛོང་ཁུག་ཆུ་སྟན་གཉིས་ནི། །
བུ་ཆུང་འཁྲུངས་པའི་གནས་ས། །
239



མ་ཆུང་པང་གི་བུ་ཆུང་། །
མེ་ཏོག་སྒམ་བུ་སྐྱེ་སྐྱེ། །
འཛད་མེད་བདུད་རྩིའི་རོ་ལ། །
རོལ་ནས་བཅུད་ཀྱིས་སོས་སོང་། །
སྐྱིད་ན་འབྱར་ས་མ་ཆུང་། །
སྡུག་ན་གཏུག་ས་མ་ཆུང་། །
དྲོད་འཁྱགས་ཅི་ཡོང་མ་ཆུང་། །
ལྟོགས་སྐོམ་ཅི་ཡོང་མ་ཆུང་། །
ཕ་མ་ངན་ཡང་སེམས་དྲོ། །
རྐང་ལྷམ་ངན་ཡང་ཞྭ་དྲོ། །
ཕ་མའི་སེམས་ཀྱི་སྐྱིད་སྡུག །
བུ་ཆུང་ཤེས་པ་མི་འདུག །
ཆུང་དུས་ཁ་ནས་ཟས་འཕྲོག །
ཆེ་དུས་རྒྱབ་ནས་གོས་འཕྲོག །
རང་རེ་ཕ་མའི་མ་གྱུར། །
དཀའ་སྡུག་ཤེས་པ་མ་རེད། །
ཟླ་དགུར་ཁུར་པའི་མ་ཆུང་། །
ལོ་དགུར་རུམ་པའི་མ་ཆུང་། །
བུ་ཆུང་སེམས་པ་ཡོད་ན། །
དྲིན་གཟོ་བརྗེད་པ་མ་རེད། །
240



དགའ་ལུ་བཙས་ནས་མཛོ་བོ། །
རྟེའུ་བཙས་ནས་གྱི་ལིང་། །
བུ་ཆུང་འཁྲུངས་ནས་དཔའ་བོ། །
འཇིག་རྟེན་འཁོར་བའི་གནས་ལུགས། །
བཅོ་བརྒྱད་ལོན་པའི་བུ་ཆུང་། །
མ་ཆུང་དྲིན་ལན་ཨེ་ཤེས། །
ཁྲེལ་མེད་རྒྱུ་འབྲས་མེད་པས། །
མིག་གི་དཀར་སྡང་སྟོན་བྱུང་། །
བུ་ཆུང་ལོ་རེར་ཇེ་རྒྱས། །
མ་ཆུང་གཉེར་མ་ཇེ་མང་། །
མ་ཆུང་སྐྲ་ལོ་དཀར་དུས། །
བུ་ཆུང་ཕ་མར་གྱུར་སོང་། །
མ་ཆུང་པང་གི་བུ་ཆུང་། །
གཏི་མུག་ཡུལ་ནས་དགོད་ཤོར། །
མ་ཆུང་བཤད་པ་མི་ཤེས། །
རང་སྣང་འཁྲུལ་པའི་རྟགས་རེད། །
ཡ་རབས་ལས་ཀྱི་བསགས་པ། །
འཁྲུངས་པའི་བུ་ཆུང་ནོར་བུ། །
མ་ཆུང་སེམས་པ་ཚིམས་ནས། །
དགའ་བའི་འཛུམ་ཆུང་བསྟན་སོང་། །
241



བུ་ཆུང་བསམ་པ་ཡོད་ན། །
མ་ཆུང་མ་བསྙོར་མ་བསམ། །
རང་ཉིད་ཕ་མར་གྱུར་དུས། །
མ་སློབ་བསླབ་བྱ་རང་གསལ། །
མ་ཆུང་བསྐོར་པའི་བུ་ཆུང་། །
ལེགས་ཚོགས་ས་བོན་བཟང་པོ། །
མ་ཆུང་སྐུ་གཟུགས་བདེ་ན། །
བཏབ་པའི་འབྲས་བུ་ལོས་སྨིན། །
བུ་ཆུང་སྐྱིད་ཀྱི་ཕ་ས། །
གནས་མཆོག་མ་ཆུང་པང་རེད། །
གཏི་མུག་གཉིད་ལས་སད་དུས། །
སྐྱིད་པའི་སྣང་བ་བསོད་སོང་། །
རྨ་
242



ནོར་རྡང་འབྲི་མོའི་ངུར་སྒྲ།
མཐོ་རི་རྒྱལ་ལྷུན་པོས་ལྗང་ལྭ་གོན། །
ཡུལ་སྤང་ལྗོངས་མེ་ཏོག་རླབས་ཕྲེང་འཕྱུར། །
ས་ཁུག་ཆེན་ཁུག་ཆུང་ནོར་གྱིས་གང་། །
ལོ་ལེགས་པས་མི་རྣམས་སྤྲོ་སེམས་འཁོལ། །
གཞོངས་འབྲི་ཆེན་འབྲི་ཆུང་སུམ་མདོ་ན། །
སྦྲ་རོག་རོག་ཅན་གྱི་རུ་སྡེའི་དཀྱིལ། །
མཆོག་གྲུ་བཞི་སྒར་རེ་སྦྲ་རྒན་འདབས། །
ནོར་གནག་མོའི་ཁྱུ་ཡིས་ས་སྟེང་ཁེབས། །
ཟླ་བཞི་བའི་ཚེས་རིས་དགུང་ནས་ཤར། །
དྲོད་ཉི་འོད་ཤར་ནས་བྱི་ལ་ལངས། །
དཔྱིད་བསུ་བའི་མེ་ཏོག་སྨོན་ལམ་སྐྱེས། །
གཡང་འབྲི་མོའི་སྤུ་ཡི་རིང་ཐུང་བརྡབས། །
ཆུ་གཙང་བོ་བཞུར་ནས་དར་ཁ་ཞུ། །
དྭངས་ཤག་ཤག་བཞུར་ཆུ་འབྲི་མོས་འཐུང་། །
ཕྱུགས་ནོར་ཁྱུ་བཞུད་ནས་ཐང་ལ་འགྲེམ། །
ཕྱུགས་རྫི་བོའི་འུར་རྡོས་མཐའ་ནས་བསྐོར། །
སྐོར། \
243
243



བརློན་ཆེ་བའི་ནེའུ་གསིང་འབའ་འབུར་ནང་། །
རིགས་མི་གཅིག་རམ་བུ་སྣ་ལྔ་སྐྱེས། །
གཡང་འབྲི་མོ་ངུར་བཞིན་ནོར་ཁྱུ་འཐེན། །
རྐང་ནུ་བཞི་འཛོམས་པའི་ནུ་ཁ་རྒྱས། །
སེར་ལམ་མེར་མེ་ཏོག་སེར་ཆེན་སྐྱེས། །
དཀྱིལ་སྨིན་པའི་ཚོམ་བུ་ཉི་མར་འཁོར། །
སྔོ་ཤིག་ཤིག་སྤྱན་ཆབ་འཁོར་ལོ་སྐྱེས། །
ལྗང་ལོ་མ་གསར་སྐྱེས་རླུང་གིས་བསྐྱོད། །
བཅུད་ནང་ལྡན་མཛོ་མོའི་ནུ་རྩྭ་སྐྱེས། །
ནག་ཤིག་གེའི་སྙེ་མགོ་འབྲི་མོས་བཏོགས། །
བསྐྱེད་བེའུ་ཆུང་འབྲི་མོའི་གཞུག་ན་རྩེན། །
འཇམ་སྔོ་རྩྭའི་ནང་ན་མ་བུ་འཕྲོད། །
བཞུར་གཙང་བོའི་གཡས་དང་གཡོན་གྱི་འགྲམ། །
ཁྲ་ཤིག་གེ་གྲམ་པ་དཀར་ནག་ཁྲ། །
རྩྭ་འཇག་མ་རླུང་གིས་ལྡེམས་སེ་ལྡེམས། །
རྟ་ནོར་ལུག་ཆུ་བོའི་གྲམ་ལས་མང་། །
འབྲི་ཐོད་དཀར་གཡང་ལ་གཡང་ཟོག་པོ། །
ཁྱིམ་འཁོར་བ་སྐྱོང་གི་གཞི་འཛིན་ནོར། །
རྒྱུད་འཕེལ་ཏོག་དགའ་ལུ་དགའ་མོ་རེད། །
ཡང་འཕེལ་ཏོག་མར་དང་ཕྱུར་བ་རེད། །
244



གཡང་འཁོར་གི་འབྲི་མོ་ཕན་འདོགས་མ། །
ནོར་སྤུ་ནག་འཕེལ་བའི་གཡང་ཁུག་རེད། །
ལུས་ལྟོག་སྐོམ་སེལ་གི་དྲིན་ཅན་མ། །
ཞོ་འོ་མ་འཐུང་གི་འབྱུང་ཁུངས་རེད། །
ཨ་ལ་ལ་ས་གཞི་ནོར་གྱིས་གང་། །
ཨོ་ཧོ་ཧོ་འབྲི་མོའི་རྒྱུ་བ་བཟང་། །
འབྲོག་རུ་བ་བརྟེན་སའི་རིན་ཆེན་ནོར། །
ཁྱིམ་འཁོར་བ་སྐྱོང་གི་ནོར་བུ་གསུམ། །
འབྲི་ཐོད་དཀར་མཆིན་པ་གཏིང་དཀར་ཟེར། །
འབའ་ལག་མོ་ཁ་སྣུམ་ལག་སྣུམ་ཟེར། །
རྟ་འདོ་བ་རྐང་ལྷམ་ཚེགས་ལེན་ཟེར། །
དོན་འཁོར་བའི་སྒོ་ཟོག་འབྲི་མོ་མཁོ། །
དཔྱིད་བྱ་ཁ་བྱེའུ་ཁ་བཅོ་བརྒྱད་བབས། །
དྲིན་འབྲི་མོ་བཙས་ནས་བེའུ་ཆུང་ཁྲིད། །
དབྱར་ཟླ་གསུམ་ཆར་དང་ཆུ་ཡིས་ཟགས། །
ཉིན་ཐུན་ཚིགས་གསུམ་རེ་འོ་མ་སྟེར། །
སྟོན་རྫ་སྟོད་རྫ་མགོ་ཁངས་ཀྱིས་བཟུང་། །
འཛད་མེད་པའི་ཁུལ་དང་རྩོད་པ་སྟེར། །
དགུན་ཟླ་གསུམ་ཙག་དང་རླུང་ལ་གཞེས། །
བཏང་ལྕི་རུག་བུས་ན་དྲོད་པ་སྟེར། །
245



རི་མཐོན་པོའི་སྒང་ནས་འབྲི་མོ་འཚོས། །
གངས་ཁ་བས་མི་ཕྱིད་འབྲི་མོ་བཙས། །
རྫ་གཟར་མོའི་ངོས་ནས་འབྲི་མོ་འཚོས། །
རྡོ་རྦབས་ཀྱིས་མི་གསོད་འབྲི་མོ་བཙས། །
ཐང་ཡངས་མོའི་སྟེང་ནས་འབྲི་མོ་འཚོས། །
རླུང་བསེར་བུས་མི་འཚེ་འབྲི་མོ་བཙས། །
གཡང་གད་གཟར་ཁ་ནས་འབྲི་མོ་འཚོས། །
ཟབ་གད་དོང་མི་ལྷུང་འབྲི་མོ་བཙས། །
ཁངས་དཀར་པོའི་ནང་ནས་འབྲི་མོ་འཚོས། །
འཁྱགས་གྲངས་ངར་མི་སྐྲག་འབྲི་མོ་བཙས། །
ན་འབའ་འབུར་ནང་ནས་འབྲི་མོ་འཚོས། །
སྤབས་བརླན་གྱིས་མི་ཐུབ་འབྲི་མོ་བཙས། །
རྩུབ་དར་ཁ་ཆུ་ཁར་འབྲི་མོ་འཚོས། །
དར་ཆུ་དབོལ་མི་ཤི་འབྲི་མོ་བཙས། །
རྡོ་ཁྲབ་ཕྲོམ་ནང་ནས་འབྲི་མོ་འཚོས། །
རྐང་རྨིག་བཞི་མི་གཙེས་འབྲི་མོ་བཙས། །
སྐམ་སྤོ་ཐོའི་རུག་ནས་འབྲི་མོ་འཚོས། །
ཕོ་ལྟོ་མེད་མི་མནར་འབྲི་མོ་བཙས། །
ཕྱེ་ཐང་དམར་དཀྱིལ་ནས་འབྲི་མོ་འཚོས། །
འཐུང་ཆུ་མེད་མི་སྐོམ་འབྲི་མོ་བཙས། །
246



སྲིབ་ཚེར་མའི་གསེབ་ནས་འབྲི་མོ་འཚོས། །
ལོགས་ཉི་འོད་མི་འཆར་འབྲི་མོ་བཙས། །
དར་དཀར་པོའི་འགྲམ་ནས་འབྲི་མོ་འཚོས། །
སྤུ་དར་ལ་མི་འབྱར་འབྲི་མོ་བཙས། །
བྱང་མི་མེད་ཡུལ་ནས་འབྲི་མོ་འཚོས། །
དགྲ་གཅན་གཟན་མི་སྐྲག་འབྲི་མོ་བཙས། །
མཚན་དྲག་ཆར་ནང་ནས་འབྲི་མོ་བཏགས། །
རྐང་སུག་བཞི་མི་བཀུམ་འབྲི་མོ་བཙས། །
ནོར་གནག་པོའི་ནང་གི་འབྲི་མོ་གཡང་། །
གཡང་ཐོད་དཀར་འབྲི་མོ་ཡ་སོ་མེད། །
རྩྭ་སོ་ཡིས་མ་ཐོག་ལྕེ་ཡིས་བལྡགས། །
ཤ་དམར་བོའི་གསེང་ནས་འོ་མ་སྟེར། །་
མི་མགོ་ནག་འཁོར་ས་སྤུ་ནག་ནོར། །
ནོར་སྤུ་ནག་འཁོར་ས་རི་རབ་རྩྭ། །
འབྲོག་རུ་བའི་སྒོ་ཟོག་འབྲི་མོ་གཡང་། །
མཐོ་རི་སྒང་མུ་ཏིག་ནག་པོ་ཟེར། །
མཚེར་འབབ་ས་མི་གཅིག་འབྲོག་པའི་རུ། །
གནག་ནོར་ཁྱུ་ཟོག་རར་སྐོར་གི་ཁྱིམ། །
འཆང་འབྲི་མོ་རེ་ལ་རྟགས་རེ་འཇོག །
ནངས་འབྲི་མོ་བཞོ་ཕུད་འབྲོག་པའི་ལུགས། །
247



སྦྲ་ཁ་ཁར་ཕུག་གི་འབྲོག་རུ་བའི། །
རྡང་འདོགས་པའི་འབྲི་མོར་མིང་རེ་འདོགས། །
ལྷས་འབྲི་མོའི་ངུར་ཆུང་རྣ་ལ་སྙན། ། །
ཐབ་འོ་ཇ་སྐོལ་བ་འབྲོག་པའི་ལུགས། །
སྤུ་དཀར་ནག་ཁྲ་གསུམ་མིང་གི་གཞི། །
རྭ་ཐད་སྐྱེས་ཐུར་སྐྱེས་མིང་གི་གཞི། །
ཁ་རྒས་གཞོན་ཆུང་གསུམ་མིང་གི་གཞི། །
གསང་རྐང་ཤེད་སྐྱེ་ལུགས་མིང་གི་གཞི། །
་ ལུས་ཕུང་བོའི་ཡག་བཙོག་མིང་གི་གཞི། ། .
གཟུགས་མགོ་རྣའི་རྣམ་རིག་མིང་གི་གཞི། །
ནང་རྒྱུ་བའི་བཟང་ངན་མིང་གི་གཞི། །
འགྲོ་སུག་བཞི་སྤར་སྲོལ་མིང་གི་གཞི། །
རྒྱབ་ཁུལ་རྩིད་མང་ཉུང་མིང་གི་གཞི། །
ཤའི་ཚོ་རྫུད་སྲབ་མཐུག་མིང་གི་གཞི། །
མཇུག་རྔ་མའི་ཕྲ་བཤོར་མིང་གི་གཞི། །
རྒྱུད་བེའུ་ཆུང་གསོ་བཙས་མིང་གི་གཞི། །
ཆུང་བེའུ་བརྒྱ་ཡོད་ན་མ་བརྒྱ་བཙལ། །
ཕྱུགས་ནོར་བརྒྱ་འདོགས་ན་ཕྱུགས་ལོང་བརྒྱ། །
ནང་འབྲི་བརྒྱ་མིང་གི་ཚང་རྩིས་བྱེད། །
མཚན་འབྲི་མོ་སྐེ་འདོགས་འབྲོག་པའི་ལུགས། །
248



རྡང་གོང་མ་བར་མ་ཞོལ་མ་གསུམ། །
འདབས་ཐད་རྡང་ཐུར་རྡང་བསེགས་དང་གསུང༌།
འཐེན་ཀླད་རྡང་ཀྱེན་རྡང་ཟུར་རྡང་གསུམ། }
ནང་དཀྱིལ་རྡང་གདོང་རྡང་གོར་རྡང་གསུམ། །
ཕྱི་ཁུག་རྡང་ལྷོད་རྡང་འཁྱོག་རྡང་གསུམ། །
དོན་དྲང་རྡང་སྲ་རྡང་བཀན་རྡང་གསུམ། །
རྒྱུམ་རྩིད་རྡང་གོ་རྡང་ཙོ་རྡང་གསུམ། །
འདོགས་སྐེ་ལོང་ཆར་རུ་ཕྱུགས་ལོང་གསུམ། །
རྡེབ་ལྕང་ཕུར་ཤུག་ཕུར་གསོམ་ཕུར་གསུམ། །
སྲ་ལྕགས་ཕུར་བེ་ཕུར་རྭ་ཕུར་གསུམ། །
བཏཊ་ཕྱང་མདུད་འཐེན་མདུད་ཤིཊ་མདུད་གསུམ། །
འདོགས་འབྲི་མོ་མཛོ་མོ་རྟོལ་མོ་གསུམ། །
མདོག་ཁྲ་ཁྲའི་སྐེ་ཐིག་སྐེ་ན་ཡག །
ཤིང་དཀར་པོའི་ཆར་རུ་རྒྱུས་པ་ཡག །
ཐིག་ཕྱུགས་ལོང་རྒྱུམ་ཆ་བཅུམ་པ་ཡག །
འབྲི་མུ་ཏིག་ཁ་མདོག་བསྟར་བ་ཡག ། །
འདོགས་རྡང་མགོའི་བཤོར་གི་རོག་གོར་མ། །
གནག་ནོར་ཁྱུ་འཛུགས་པའི་ནག་ཐོ་མ། །
སྡེ་མིག་ཁ་གང་གི་ཁ་སྐྱ་མ། །་
སྲོག་ཚེ་ཐར་ཕུད་པའི་མཁལ་དཀར་མ། །
249



རྣ་ཅོར་ལོ་བཏགས་པའི་སྔོ་གོར་མ། །
ཁྱིམ་འཁོར་བའི་ནང་རྟེན་རྒྱ་ཡག་མ། །
དྲིན་ཆེ་གི་དྲིན་ཅན་རོག་རྭ་མ།་ །
བཞོ་འོ་མའི་རྒྱ་མཚོ་གྲྭ་ཁྲ་མ། །
གནག་འབྲི་མོའི་འཕེལ་རྟེན་གྲྭ་ཐོད་མ། །
གོང་ཕ་མའི་གཅེས་སྐལ་ནག་མདུང་མ། །
ལྷ་ཛམ་བྷ་ཕུལ་བའི་རག་ཐོ་མ། །
རྩྭ་གང་ཡོད་འཁོར་བའི་ཁྲ་མདུང་མ། །
སྐྱིད་ཐེམས་གི་གཡང་ལ་སྟོད་ཁྲ་མ། །
རྒྱུད་མ་འཆུགས་ལྔ་བཟང་རྔ་སེ་མ། །
ཁྱིམ་སྲུང་མར་བཙན་གི་ཁྲ་བཤོར་མ། །
རྐང་ནུ་བཞི་ཡག་གི་ཁྲ་ཡག་མ། །
རྭ་སྣེ་གཉིས་གཏུབ་པའི་རག་ཁྲ་མ། །
འབྲི་ཐོལ་མའི་ཁྱུ་འཛུགས་རོག་འཛི་མ། །
རྐྱང་ལོ་རེར་འཚོབ་པའི་སེ་ཐོ་མ། །
འབྲོང་རྭ་དམར་རྒྱུད་ཡིན་རྒྱ་གོར་མ། །
ཤེད་མི་འབུད་སྐམ་གྱོང་ནག་འཛི་མ། །
དར་སྣ་ལྔ་བཏེགས་པའི་སྔོ་མདུང་མ། །
འཐུང་འོ་ཞོའི་རུ་རྩི་རྒྱ་ཕྲ་མ། །
རུ་སྒོ་མཐའ་ཉུལ་བའི་ཁྲ་ལིང་མ། །
250



དགའ་དགའ་མོ་གཞུག་ཁྲིད་ནག་ཕྲ་མ། །
འདོགས་ཕུར་བས་མི་ཐུབ་རོག་ཕྲ་མ། །
དགུན་འཁྱགས་པས་མི་ཐུབ་རོག་ལིང་མ། །
གཡང་རང་ལ་འཁོར་བའི་རྒྱ་མདུང་མ། །
ནུས་མི་ཉན་ནོར་གཏེར་རྒྱ་འཛི་མ། །
ལུས་ཤ་ཤེད་འཛིན་པའི་ཁྲ་ནག་མ། །
ཕྱུགས་རྫི་བོ་མཁོ་བའི་སྔོ་རྭ་མ། །
མཚེ་མོ་བེའུ་ཁྲིད་པའི་ནག་ལུགས་མ། །
བཙོང་མི་ཉན་འཆང་དགོས་གཱ་བཤོར་མ། །
ཕན་མི་འདོགས་སྐམ་པ་སེ་མདུང་མ། །
ཡག་ཡང་རྩེའི་རྩེར་བུད་རྒྱ་བཤོར་མ། །
གུང་ཁུག་ན་བཙོང་བའི་དཔྱི་ཁྲ་མ། །
འཛོམས་ཁུལ་རྩིད་ལྡན་པའི་སུག་དཀར་མ། །།
འབྲེག་མི་ཉན་ཞོལ་མོ་རག་སེར་མ། །
རྒྱུད་བེའུ་ཆུང་སོས་པའི་སྔོ་བཤོར་མ། །
རུས་གྱོང་དགུ་ཟ་བའི་གྲྭ་ལི་མ། །
མར་སེར་པོའི་བསོག་རྟེན་རག་ནག་མ། །
གཟུགས་མི་ཆེ་མི་ཆུང་རྒྱ་ཐོ་མ། །
གནག་ནོར་ཁྱུའི་རྒྱན་ཆ་རྔ་དཀར་མ། །
ཤེད་བུད་ན་ཡག་གི་འཛི་རིས་མ། ། །
251



ཡུལ་དགྲ་ལྷ་འཐེན་པའི་ངང་ཡག་མ། །
ཆུང་བུ་ཕྲུག་ངོ་རུ་ཁྲ་ཐོ་མ། །
བཤའ་རེན་པའི་ཚིལ་ཐུམ་ཁམ་ཐོ་མ། །
ནད་ཇོ་ནུས་མ་ཐུབ་གྲྭ་ནག་མ། །
འབྲི་མ་བརྒྱའི་མིག་ཚིལ་སྟོད་དཀར་མ། །
མདོག་དུང་ལས་དཀར་བའི་རྣ་ནག་མ། །
བཞོས་འོ་ཟོ་གང་གི་རྣ་རིང་མ། །
སྐྱུར་དར་ཆུ་འཐུང་གི་སོག་སྐྱ་མ། །
གཡག་རྡང་གང་ཁྲིད་པའི་སྐེ་རིང་མ། །
དགུན་ནུ་ཆུ་མི་སྐམ་གྲྭ་རྭ་མ། ། །
རྡང་རྭ་མགོ་འཁུར་བའི་རྒྱ་རྭ་མ། །
སྐེ་ཕྱུགས་གུའི་མི་རྟེན་རྒྱ་སྐྱི་མ། །
ཕྱུགས་འཕེལ་བའི་ཕྱུགས་རྟེན་ངང་ཡུ་མ། །
ལྷས་ནོར་གྱི་གཡང་རྟེན་ནག་ཡག་མ། །
བསྟར་འབྲི་མོའི་ཆ་བརྒྱན་སོག་དཀར་མ། །
རི་མཐོན་པོར་འབྱར་མཁན་དཔྱི་རིང་མ། །
ཙག་སེར་ཁ་ཐུབ་པའི་ནག་ཡུ་མ། །
གོར་ནག་པོའི་ཐར་བའི་ངང་འཛེར་མ། །
རིགས་ཀླུ་ཟོག་འདྲ་བའི་ངང་ཐོ་མ། །
གཡུང་ལག་བཅིང་མི་དགོས་སེ་ཁྲ་མ། །
252



བརྡུངས་རྭ་སྣེ་རྣོ་བའི་རོག་ཡག་མ། །
རྒྱུད་མཛོ་མོ་ཁྲིད་པའི་རྒྱ་ཡུ་མ། ། །
སྐེ་རྩིད་སྡོམ་འཕངས་པའི་རྭ་སྒུར་མ། །
ངན་ཀུན་ཚང་སྐྱེ་ངན་རྭ་ཆག་མ། །
སོ་རྙིལ་ལ་ཐུག་གི་མཁལ་སྔོན་མ། །
ཁ་སོ་གཉིས་ཟུག་གི་སྔོ་ཁྲམ། །
འཆུག་མི་ཉན་རྒྱུད་བཟང་ནག་རིང་མ། །
ཆུང་བྱིས་པའི་གཅེས་སྐལ་དཀར་རིལ་མ། །
ཁྱིམ་མ་ལོས་བསྐོར་བའི་སྒལ་སྐྱ་མ། །
དྲིན་ཕ་ལོས་གསོས་པའི་ངང་རིང་མ། །
འདོགས་ཐག་པའི་མི་ཐུབ་མཆུ་རིང་མ། །
སྐམ་ལོ་གསུམ་རྒྱ་རྒྱ་རྔ་བཅད་མ། །
སྦྱིན་རྩམ་པ་ཟ་བའི་ནག་འདའ་མ། །
རིག་མིག་ཁ་གང་གི་ངང་སེར་མ། །
སྐྱོང་ནོར་ཁྱུར་མི་འདུག་བརླ་རིང་མ། །
གཡང་ནོར་ལྷ་འགུག་གི་ཀླད་དཀར་མ། །
ཁ་ཆེ་རུང་འཛིན་དགོས་སྔོ་ཡུ་མ། །
རྭ་རྩིད་ལོང་རྒྱུན་པའི་རྭ་རིང་མ། །
འབྲེག་ཁུལ་རྩིད་མང་གི་སྟོད་རིང་མ། །
སྦོ་རྩིད་ཤོམ་ཆེ་བའི་ཕོ་ལུགས་མ། །
253



ལག་རྐང་ནུ་མི་ཚང་རྭ་ལོ་མ། །
ཡག་རྗེན་ལ་འབུད་པའི་ཁྲ་ཕྲ་མ། །
རྟགས་ནོར་ཁྱུའི་འཆུག་མེད་སོག་ཁྲ་མ། །
ཁ་སོ་དྲུག་བུད་པའི་རོག་འདའ་མ། །
སྐྱེ་དར་མ་སྒང་གི་དཔྱི་ནག་མ། །
བཙས་བཟང་ངན་མ་ཤེས་སྔོ་འདའ་མ། །
དངུལ་དཀར་པོས་ཉོས་པའི་སྔོ་ཕྲ་མ། །
དྭངས་ཕྱུར་ཁུས་གསོས་པའི་རྔ་རིང་མ། །
ཆུང་མ་ཤིའི་བེའུ་དྭ་སུག་རིང་མ། །
མ་གཉིས་ལ་འདྲ་གི་མཁལ་ནག་མ། །
རྡང་ནང་གི་འབྲི་གླུད་ལག་ཆག་མ། །
སྤུ་བཏོགས་རྒྱུ་མེད་པའི་སྐེ་ཤུད་མ། །
ཁ་མཐོ་བའི་རྟོལ་འབྲི་རྒྱ་ལེབ་མ། །
མགྲོན་ལམ་འགྲོས་སྨོན་གི་ཁམ་རིང་མ། །
སུམ་ཡར་རུས་འདྲད་པའི་སྐུ་རིང་མ། །
ཁྱིམ་འོ་ཆུ་རྐུ་ནུའི་སྒ་ཉག་མ། །
ལུས་ཁོག་སྨད་སྦོམ་པའི་ཁོག་རིང་མ། །
བེའུ་མ་སོས་ནུ་སྐམ་སིག་རིས་མ། །
རྐང་ནུ་བཞི་འཇམ་པའི་གྲྭ་ལ་མ། །
སྐྱེས་རྭ་བརྩེགས་ཡག་གི་བརླ་སྐྱ་མ།
254



ཕུད་ཟོག་རྗེས་མི་ཆོད་རྨིག་ཆག་མ། །
མཛོ་ངང་ངང་ཁྲིད་པའི་རྔ་ཕྲ་མ། །
གཟུགས་བཙོག་རུང་འོ་ལྡན་དཔྱི་ལོ་མ། །
ཙག་ཁངས་རླུང་མི་ཐུབ་རག་དཀར་མ། །
དཀར་ནག་ཐིག་མེད་པའི་དཀར་ཡུ་མ། །
ནུབ་ལྷས་ལ་མི་འཁོར་རྒྱ་གཱ་མ། །
རྭ་གསེག་ལ་སྐྱེས་པའི་རྭ་གཡོན་མ། །
མཛད་བཙོག་གི་གཤིས་ངན་སྔོ་ལིང་མ། །
དཔྱིད་སྔ་མོར་བཙའ་བའི་གྲྭ་མདུང་མ། །
དབྱར་ཚ་བ་མི་ཐུབ་ཐུར་ལིང་མ། །
དགུན་ལྡུམ་སྣ་རྒུམ་པའི་གྲྭ་ལེབ་མ། །
སྟོན་ཕུག་སྐྱག་བདའ་བའི་རྒྱ་རིང་མ། །
དཔྱིད་གད་ཁུང་ལྡག་གི་རྔོག་སིག་མ། །
ཐང་ལྡད་རྡོ་སློང་གི་གྲྭ་དམར་མ། །
ཡག་རྗེན་རྗེན་ཐུལ་མ་ངང་ལིང་མ། །
གཡག་མ་ཡིན་གཡག་འདྲའི་ནག་སིག་མ། །
རྒྱབ་ཁུལ་རྡོ་ཅན་གྱི་རྒྱ་སིག་མ། །
རྭའི་རྩེ་མོ་རྣོ་བའི་རྒྱ་ལིང་མ། །
གྱོང་མི་ཟ་དགུ་ཟའི་རོག་སྐྱི་མ། །
སྡེའི་མིག་ཁ་མི་ཆོད་ནག་སྐྱི་མ། །
255



རིག་མི་ཉན་སྐྱེ་ངན་ངང་སྐྱི་མ། །
དཀར་འོ་མའི་བཅུད་རྟེན་ཆ་ལེབ་མ། །
རྒྱུད་ལམ་ལ་མི་འགྲོའི་ལྷུ་ཆག་མ། །
བྱད་ལྟས་ངན་ཚང་གི་མིག་ཞར་མ། །
དབྱར་སྔོར་མས་མ་བརྒྱགས་སྐེ་རིང་མ། །
རྒྱབ་སྒལ་ཚིགས་འཁྱོག་གི་སྒལ་སྒུར་མ། །
རག་མི་ཉན་མཛད་བཙོག་ནུ་ཞ་མ། །
རྩྭ་སོ་ཡིས་མི་ཆོད་བྲང་འབུར་མ། །
སྤུ་མི་ཐོག་མུ་གེ་རྒྱ་གྱོང་མ། །
ཤིག་གཏེ་ཁེའི་མནར་བའི་སྔོ་རོ་མ། །
ངན་ཤ་མེད་ཀོ་མེད་གྲུག་གཡོན་མ། །
འདོགས་འབྲི་མོའི་རྡང་རྔའི་རག་ལེབ་མ། །
བཞི་དུས་ཚིགས་གཉང་གི་སྐྱིད་གྱོང་མ། །
རྭ་ཐད་ལ་འདའ་བའི་སྔོ་ལེབ་མ། །
སྒོའི་ཐལ་སྤུངས་ལྡག་གི་ངང་ལེབ་མ། །
རུའི་གཅིན་ཁ་ཉུལ་བའི་ནག་ལེབ་མ། །
བཟང་མི་འཛོམས་མདོག་ཡག་དཀར་ལེབ་མ །
ལོ་མི་འབུད་གསོས་པའི་རོག་ལེབ་མ། །
ལྕམ་འབྲུ་ཡི་ཐ་ཆད་དཔྱི་མདུང་མ། །
མཆོང་གཟི་ལ་རིག་འདྲའི་རྔ་ཁྲ་མ། །
256



གཟུགས་མ་སྐྱེས་ལྡུམ་ལྡུམ་ནག་ཐུང་མ། །
རི་སྤྱང་ཀིའི་ཁ་ཐར་རྣ་ལོ་མ། །
ལྷུ་སུག་ཐག་ཐུང་གི་དཔྱི་ཁྲ་མ། །
མདོག་མི་གཅིག་སྔོ་སྔོ་ཐ་ཤོར་མ། །
རྐང་སུག་བཞི་སྦོམ་པའི་གྲྭ་རྐོ་མ། །
མགོ་གནམ་ལ་འཛིན་པའི་ཀླད་མདུང་མ། །
སྣ་མ་ཕུག་མི་ཐུབ་སྔོ་གྱོང་མ། །
བྲང་རྩིད་པ་རིང་གི་རོག་ལྡིག་མ། །
སྣའི་ཁུང་བུ་ཆེ་བའི་རྒྱ་ལྡིག་མ། །
ཐོད་འཇིལ་ལི་ཞིག་གེ་ནག་ལྡིག་མ། །
སྔོ་ཟེ་རྩིད་རིང་གི་སྔོ་ལྡིག་མ། །
ངང་ཕོ་འདབས་ནག་གི་ངང་རྟིག་མ། །
མཆུ་ཐད་ལ་འདའ་བའི་ཁམ་ལྡོག་མ། །
རྭ་གོ་ལོ་སྐྱེས་པའི་ཨོང་དཀར་མ། །
ནག་ཡུལུའི་ནང་གི་ཨོང་ཀུམ་མ། །
སེ་རྔ་མ་ཐུང་གི་མཆན་སྐྱ་མ། །
རྐང་ནུ་བཞི་སྦོམ་གི་རྒྱ་སྐྲང་མ། །
ཤའི་ནང་འཚང་འཐུག་གི་ནག་སྐྲང་མ། །
སུག་རྨིག་བཞི་མཉམ་པའི་རྭ་གོར་མ། །
རྭ་གོ་སྨོན་ཅན་གྱི་འཛི་རྐོ་མ། །
257



ལྷས་འབྲི་མོ་མི་སྐོར་འབྲི་མོ་བསྐོར། །
འབྲི་མ་བརྒྱ་བེའུ་བརྒྱ་འཕྲོད་ནས་བསྐོར། །
གཡང་འབྲི་མོ་མི་བསྒྲིག་འབྲི་མོ་བསྒྲིགས། །
མཛེས་རྭ་ཁ་ཁ་མདོག་གཤིབས་ནས་བསྒྲིགས། །
རྡང་འབྲི་མོ་མི་འདོགས་འབྲི་མོ་འདོགས། །
སྐྱེ་རྭ་ཅན་ཡུ་ལུ་བཀར་ནས་འདོགས། །
སྟོར་འབྲི་མོ་མི་སྟོར་འབྲི་མོ་སྟོར། །
ལོ་ཁ་མཐོ་ཁ་ཆུང་གོ་རིམ་སྟོར། །
ཁའི་སོ་ལ་བལྟས་ན་འབྲི་མོ་ཤེས། །
སོ་ཆད་པའི་འབྲི་མོ་འཛིན་ནུ་མེད། །
རྭའི་བརྩེགས་པར་བལྟས་ན་འབྲི་མོ་ཤེས། །
ལོ་རྒས་ཀི་འབྲི་མོ་འཕེལ་ཐོག་མེད། །
རྐང་རྒྱུ་བ་བལྟས་ན་འབྲི་མོ་ཤེས། །
རྒྱུད་ངན་གི་འབྲི་མོ་ཉོ་ནུ་མེད། །
ཚིལ་སྲབ་མཐུག་ཤེད་ལ་མྱངས་ན་ཤེས། །
ཤེད་ངན་པའི་འབྲི་མོ་མིག་ནང་མེད། །
སྒོའི་འབྲི་མོ་བཞོ་ན་འབྲི་མོ་བཞོ། །
རྐང་ནུ་བཞིའི་ནུ་ཁ་འཇམ་ན་བཞོ། །
སྤུ་གྲ་ཁ་བལྟས་ན་འབྲི་མོ་ཤེས། །
སྤུ་ངན་པའི་འབྲི་མོ་བཞོ་རྒྱུ་མེད། །
258



བཟང་འབྲི་མོ་འཆང་ན་འབྲི་མོ་འཆང་། །
བཞོན་ཡར་མ་ཁྲིད་མ་འདོད་པའི་འཆང་། །
རྗེས་བེའུ་ཆུང་གསོས་ན་འབྲི་མོ་ཤེས། །
མཛད་བཙོག་གི་འབྲི་མོ་འཆང་ནུ་མེད། །
མགོ་རྭ་མེད་ཡུལུ་ཕྱེས་ནས་འབྲི། །
བཟང་རྒྱ་ཐོ་ནག་ཐོ་སེ་ཐོ་གསུམ། །
ཤོམ་གྲྭ་ཐོ་རག་ཐོ་སྔོ་ཐོ་གསུམ། །
ཡག་དཀར་ཐོ་ཁམ་ཐོ་ངང་ཐོ་གསུམ། །
ཁའི་ཆེ་ཆུང་གོ་རིམ་ཕྱེས་ནས་འབྲི། །
རྒས་སོ་གསེང་སོ་ཆད་སོ་མེད་གསུམ། །
དར་སོ་བཞི་སོ་དྲུག་ཁ་གང་གསུམ། །
ཆུང་ཡར་མོ་ཤལ་མོ་སོ་གཉིས་གསུམ། །
སྤུའི་ཁ་མདོག་གྲ་ཁུ་བསྒྲིགས་ནས་འབྲི། །
གཡང་རྒྱ་ཁྲ་ནག་ཁྲ་སྔོ་ཁྲ་གསུམ། །
ཤོམ་རག་ཁྲ་སེ་ཁྲ་རྔ་ཁྲ་གསུམ། །
མཛེས་ངང་ཁྲ་དཀར་ཁྲ་དཔྱི་ཁྲ་གསུམ། །
རྭ་གྱེན་སྐྱེས་རྩེ་མོ་བསྒྲིགས་ནས་འབྲི། །
བཟང་ནག་མདུང་རྒྱ་མདུང་རོག་མདུང་གསུམ། །
ཤོམ་སྔོ་མདུང་ཁྲ་མདུང་གྲྭ་མདུང་གསུམ། །
གཟུགས་བལྟས་རུ་ཡོད་པ་བསྒྲིགས་ནས་འབྲི། །
：
259



བཟང་རྒྱ་བཤོར་ནག་བཤོར་རོག་བཤོར་གསུམ། །
ཤོམ་སྔོ་བཤོར་རག་བཤོར་སེ་བཤོར་གསུམ། །
མཛེས་ངང་བཤོར་ཁྲ་བཤོར་གཱ་བཤོར་གསུམ། །
ཡག་རྭ་གོར་ཁྲ་གོར་སེ་གོར་གསུམ། །
གཡང་རོག་གོར་རྒྱུ་གོར་རག་གོར་གསུམ། །
བཙས་བེའུ་ལི་དགའ་ལི་གཅེས་པས་བསྒྲིགས། །
བཟང་མོ་བེའུ་ནག་རིལ་རྒྱ་རིལ་བསྟར། །
གཅེས་ཕོ་དགའ་མོ་དགའ་ངང་རིལ་བསྟར། །
ཡག་ཁྲ་ཐོ་རག་ཐོ་གཱ་ཐོ་བསྟར། །
གོང་རྩིད་རྡང་འབྲི་མོ་ཁྲ་ཁྲ་བསྟར། །
བར་གོ་རྡང་འབྲི་མོ་རོག་རོག་བསྟར། །
ཞོལ་ཙོ་རྡང་འབྲི་མོ་ངང་ངང་བསྟར། །
དཀྱིལ་དྲང་འཐེན་རྡང་ལ་རྒྱ་རྒྱ་བསྟར། །
གདོང་སྲ་འཐེན་རྡང་ལ་སེ་སེ་བསྟར། །
མཆོག་གོར་འཐེན་རྡང་ལ་ནག་ཐོ་བསྟར། །
བཟང་འབྲི་མོ་འབྲི་བརྒྱའི་རྡང་མགོའི་དཔོན། །
ངན་འབྲི་མོ་རྡང་རྔའི་ཕུར་བའི་རྩ། །
ཕྱི་ཁུག་རྡང་ནང་ལ་ཡར་རུ་བསྟར། །
ནང་ལྷོད་རྡང་ནང་ལ་བེའུ་ཆུང་བསྟར། །
མཚམས་འཁྱོག་རྡང་ནང་ལ་དགའ་རྟོལ་བསྟར། །
260



ཁེར་རྭ་ཡིས་བཏགས་པའི་རྟོལ་མ་འབྲི། །
ཡག་ཀླུ་ཟོག་མཛོ་མོ་དཀར་དམར་ཁྲ། །
མདོག་མི་གཅིག་ངུར་སྒྲ་ལྡིར་རི་རི། །
ཁ་ཆེ་ཆུང་འགྲམ་པ་མོན་ནེ་མོན། །
རྐང་ནུ་བཞི་འཐེན་ན་འོ་མ་འཇོ། །
རྒྱབ་སྤུ་ནས་འཐེན་ན་ཁུལ་རྩིད་ཡོང་། །
འདོགས་སྐེ་ནས་འཐེན་ན་ཤུལ་ལ་ཡོང་། །
ལྷས་འབྲི་མོ་ངུར་ནས་བེའུ་ཆུང་ལྡག །
གཡང་འབྲི་མོའི་ནུ་བཞི་འོ་མས་གང་། །
ནངས་སྐར་ཆེན་དང་པོ་ཤར་ནས་ཤར། །
བྱ་ཅོ་གས་སྐྱ་རེངས་གླུ་ཡིས་བསུས། །
བྱ་འཇོལ་མོས་ཚང་ནས་གཤོག་པ་རྡེབ། །
འབུ་ཨ་རུ་ར་ཡི་རྭ་རྩེ་འགུལ། །
སྐྱིད་ཐེམས་པའི་ཨ་ཅེ་གསེར་མོ་མཚོ། །
ཡར་ལོངས་ལ་ཁ་ལག་ཆུ་ཡིས་ཁྲུས། །
ཤིང་བཞོ་ཟེའུ་བཟུང་ནས་སྒོ་ལ་བུད། །
ལྷས་གཡང་འཁོར་འབྲི་མོ་བཞོ་རན་རེད། །
ལུས་དར་བའི་ཨ་ཅེ་དུང་མོ་མཚོ། །
ཡར་ལོངས་ལ་ཕྱིང་དཀར་མགོ་འབོག་གོན། །
ཐིག་ཁྲ་ཁྲའི་ལག་སྡོམས་ལག་ལ་བཟུང་། །
261



ཆུང་བེའུ་ཆུང་མ་བུ་གཏུག་རན་རེད། །
སེམས་སྐྱིད་པའི་ཨ་ཅེ་དངུལ་མོ་མཚོ། །
ཡར་ལོངས་ལ་ཕྲུག་ལཱའི་སྐེ་རགས་ཆོངས། །
སླས་སྐུད་ཁྲའི་འུར་རྡོ་ལག་ལ་བཟུང་། །
ལྷས་འབྲི་མོ་རི་ལ་བཤར་རན་རེད། །
དགུང་སྐར་ཚོགས་འཁོར་ནས་ནུབ་ལ་འཇལ། །
ཤར་ཉི་རྩེ་རི་རབ་རྩེ་ལ་བརྒྱབ། །
བྱ་བྱེའུ་རིགས་གྲགས་ནས་ཉི་འོད་བསུས། །
སྤང་སྔོ་ལྗང་ཟིལ་བ་ཁྲ་ཞིག་གེ །
བཞོས་ནུ་སྒྲ་ལྷས་ན་ཤག་གེ་ཤག །
ཤིང་ཤུག་ཟོའི་ནང་ལ་འོ་མས་བཀང་། །
བཞོན་བཞོ་བའི་བུ་མོས་གླུ་ཆུང་འགུག །
སྒྲ་དྲུག་ལྡན་བརྡུང་གི་དབྱངས་ལས་སྙན། །
རྒྱུན་འོ་ཞོ་འཐུང་གི་མ་འབྲི་ཚོ། །
ལུས་ཤ་ཁྲག་ཟོས་པའི་མ་འབྲི་ཚོ། །
ཁངས་དཀར་པོས་མ་འཁྱགས་བེའུ་ཆུང་ཁྲིད། །
རླུང་བསེར་རུའི་མ་ཐུབ་སྤུ་ཁ་མཉམ། །
ཐང་རི་རབ་ཉུལ་ནས་རང་ཁ་གསོས། །
རྫ་ཁངས་ཆུ་འཐུངས་ནས་སྐོམ་པ་སེལ། །
རྩྭ་ཁམ་རེ་ཟོས་ན་འོ་མ་སྟེར། །
262



ལོ་ཟླ་རེ་བརྒྱབ་ན་བེའུ་ཆུང་ཁྲིད། །
གནག་ནོར་ཁྱུ་འཕེལ་ནོ་འབྲི་མོའི་རྒྱུད། །
མཛོ་རྭ་ཁ་ཡག་ནོ་འབྲི་མོའི་རྒྱུད། །
འབྲི་ན་ཁ་ཅན་པོ་འབྲི་མོའི་རྒྱུད། །
གཡག་ཤ་སྟོབས་ཅན་པོ་འབྲི་མོའི་རྒྱུད། །
ཞིམ་འོ་ཞོ་འཐུང་ནོ་འབྲུ་མོའི་བཅུད། །
སྣུམ་མར་དཀར་ཟོས་ནོ་འབྲི་མོའི་བཅུད། །
དཀར་ཕྱུར་བ་བཏུལ་ནོ་འབྲི་མོའི་བཅུད། །
ལུས་ཤ་ཁྲག་རྒྱས་ནོ་འབྲི་མོའི་བཅུད། །
ཆུང་བྱིས་པ་དར་ནོ་འབྲི་མོའི་བཅུད། །
རྒན་གཟུགས་གཞི་སྲ་ནོ་འབྲི་མོའི་བཅུད། །
ཙག་སེར་ཁ་ཐུབ་ནོ་འབྲི་མོའི་བཅུད། །
ཁྱི་རྒྱ་ལི་སོས་ནོ་འབྲི་མོའི་བཅུད། །
རྩྭ་སྔོན་པོར་འཕྲོད་ན་འབྲི་མོ་འཕེལ། །
ལས་ཐོད་པ་ཡོད་ན་འབྲི་མོ་འཚམས། །
བསྙོར་ཚེགས་ཀྱིས་ཐོན་ན་འབྲི་མོ་འཕེལ། །
རྒྱུད་བཟང་བོ་འཕྲོད་ན་འབྲི་མོ་བཟང་། །
བཅུད་འོ་ཞོ་སླང་ནག་ནང་ལ་བརྟེན། །
སེར་སྤྱི་མར་རྐྱལ་བའི་ནང་ལ་བརྫངས། །
ཕྱུར་སྐམ་པོ་སྐྱེ་སྒོའི་ནང་ལ་བླུགས། །
263



བསོགས་མར་ཕྱུར་བརྩིགས་པའི་དོ་བསྟོད་མཐོ། །
སྐྱིད་ཐོད་དཀར་འབྲི་མོ་ཡ་སོ་མེད། །
སའི་སྤོ་ཐོ་བལྡགས་ནས་ཤ་ཤེད་རྒྱས། །
ཆུ་ནག་པོ་འཐུངས་ནས་རྐྱང་རེ་འཚོབས། །
རླུང་བསེར་ཁ་བཞུས་ནས་ཁུལ་རྩིད་སྐྱེ། །
ཁྱིམ་འཁོར་བའི་འཚོ་བ་ལྷུན་ཆགས་སེ། །
ཟས་སྣོད་ན་ཡོད་ན་འབྲི་མོའི་དྲིན། །
ནང་རྒན་གཞོན་ངོ་ན་སྣུམ་ཞིག་གེ །
བཟའ་ཟས་གོས་འཛོམས་ནོ་འབྲི་མོའི་དྲིན། །
དྲིན་ཕ་མ་བསྐོར་ན་འབྲི་མོ་མཁོ། །
ཆུང་བྱིས་པ་གསོ་ན་འབྲི་མོ་མཁོ། །
ནང་བསོགས་པ་བསམ་ན་འབྲི་མོ་མཁོ། །
ཕྱུགས་འཕེལ་གྲངས་དགོས་ན་འབྲི་མོ་མཁོ། །
མགོ་སྦྲ་རྒན་ཕུབ་ན་འབྲི་མོ་མཁོ། །
མཛོ་མགྱོགས་པ་ཞོན་ན་འབྲི་མོ་མཁོ། །
ཁྱིམ་ཟས་ཆུ་སྣུམ་ན་འབྲི་མོ་མཁོ། །
ཁྱིམ་འཁོར་བ་བསྐྱོང་ན་འབྲི་མོ་མཁོ། །
རག་སྐོང་བུ་སྐེ་རིང་སེར་པོའི་ནང་། །
ཡར་མཆོད་པའི་མར་མེ་རྒྱུན་མི་ཆད། །
བརྗེད་མི་ཉན་འབྲི་མོ་རྩྭ་གཟན་མ། །
264



གསལ་མར་མེ་བཞག་ནོ་འབྲི་མོའི་དྲིན། །
གཙང་འོ་ཇའི་ཁ་ལ་འབྲི་མར་འཕངས། །
ལྷ་དཀོན་མཆོག་སྲུང་མར་བདུད་རྩིས་མཆོད། །
བརྗེད་མི་ཉན་འབྲི་མོ་ཆུ་འཐུང་མ། །
དཀར་འོ་ཇ་མཆོད་ནོ་འབྲི་མོའི་དྲིན། །
བླུགས་ཕྱུར་ཁྲོབས་སྟེང་ལ་མར་ལོ་བཞག །
མི་དབུལ་འཕོངས་རིགས་ལ་ཟས་སྣ་འགྱེད། །
བརྗེད་མི་ཉན་འབྲི་མོ་སྤུ་ནག་མ། །
ཟས་སྦྱིན་གཏོང་ཡོད་ན་འབྲི་མོའི་དྲིན། །
འབྲི་ནུ་བཞི་གཅིག་ལ་མེད་མ་ཟེར། །
ཕན་བཏགས་ན་འབྲི་མོས་འབྲི་བརྒྱ་ཁྲིད། །
ནས་སྒྲོ་ལི་གང་ལ་ཡོད་མ་ཟེར། །
ཟོས་བཏང་ན་སྒྲོ་ལི་སྟོང་བར་འགྱུར། །
འབྲི་ནུ་བཞི་གཅིག་གིས་བཟའ་བཞི་གསོས། །
མེད་མུ་གེ་སྐྱོབ་པའི་གཡང་ལ་མ། །
ཤ་ཁྲ་རྒོད་ཟོས་རྗེས་འབྲི་ཞོ་འཐུང་། །
ལུས་མ་ཁོག་མཆིན་པ་གཏིང་ནས་དཀར། །
ཕོའི་ལྟོགས་སྐོམ་སེལ་བར་དཀར་ཟས་མཆོག །
རླུང་ཙག་ཁ་ཐུབ་བར་འོ་ཇ་མཆོག །
ལུས་ཕུང་བོ་གསོ་བར་སྤྱི་མར་མཆོག །
265



ཉལ་རྨི་ལམ་བདེ་བར་རློན་ཞོ་མཆོག །
གཙང་འབྲི་མར་སེར་པོ་མི་ཡི་ཟས། །
འཇམ་འབྲི་ཞོ་བསྙལ་པ་རྒན་རྒོན་ཟས། །
རློན་འོ་མ་དྲོན་པོ་བྱིས་པའི་ཟས། །
ལྷག་དར་བ་ཕྱུར་ཁུ་ཁྱི་ཡི་ཟས། །
རྡོག་ཕྱུར་བ་སྐམ་པོ་གཞོན་ནུའི་ཟས། །
གསལ་མར་མེ་མཆོད་པ་ལྷ་ཡི་ཟས། །
ཕུགས་དཀར་གསུམ་བསང་མཆོད་ཡུལ་ལྷའི་ཟས། །
བསྟེན་འོ་ཇའི་བདུད་རྩི་སྲུང་མའི་ཟས། །
མགོའི་སྦྲ་རྒན་གྲུ་བཞི་འབྲི་མོའི་རྩིད། །
རྐང་ཕྱིང་ལྷམ་སྣ་རྗེ་འབྲི་མོའི་ཀོ །།
ཐབ་མེ་ལྕེ་འབར་ནོ་འབྲི་མོའི་ལྕི། །
གོ་པགས་གྱོང་མཉེད་ན་འབྲི་མོའི་ཞག །
རྡང་ཕྱུགས་གུ་འཁེལ་ན་འབྲི་མོའི་སྤུ། །
ཐབ་སླངར་བཙོས་ནོ་འབྲི་མོའི་གཡོད། །
དཔྱིད་རྩམ་པ་སྣུམ་ནོ་འབྲི་མོའི་མར། །
དབྱར་ཚ་བ་སེལ་ནོ་འབྲི་མོའི་ཞོ། །
སྟོན་ལྟོགས་སྐོམ་མེད་ནོ་འབྲི་མོའི་ཚིལ། །
དགུན་འོ་ཇ་དཀར་ནོ་འབྲི་མོའི་བཅུད། །
ཤ་ཚོན་རྫུད་མཉམ་ནོ་འབྲི་མོའི་ཤ །
266



ལྡོད་མི་དགོས་རང་ཞུ་འབྲི་མོའི་རྐང་། །
རྒྱབ་གོས་ལྷམ་བསྒྲུགས་ནོ་འབྲི་མོའི་རིན། །
སྣོད་འབྲུ་དྲུག་བསོགས་ནོ་འབྲི་མོའི་རིན། །
ཆོས་དགེ་བཅུ་བསྒྲུབས་ནོ་འབྲི་མོའི་རིན། །
སྐེ་གཡུ་བྱུར་རྒྱན་ཆ་འབྲི་མོའི་རིན། །
ལྷས་ནོར་གི་གང་ནོ་འབྲི་མོའི་དྲིན། །
ཁྱིམ་ཟས་ཆུ་མནོག་ནོ་འབྲི་མོའི་དྲིན། །
དངུལ་དཀར་པོ་བསོགས་པ་འབྲི་མོའི་དྲིན། །
བཟའ་ལྟོགས་སྐོམ་མ་ཡོང་འབྲི་མོའི་དྲིན། །
འབྲི་རྩ་ཁར་འཕྲོད་ན་རྫི་བོ་དགའ། །
བཞོ་འོ་མ་མང་ན་སྲུ་མོ་དགའ། །
བཙས་བེའུ་ཆུང་མང་ན་སྲིང་མོ་དགའ། །
མར་བསོགས་པ་མང་ན་ཨ་མྱེས་དགའ། །
ཐག་ཁུལ་རྩིད་མང་ན་ཨ་ནེ་དགའ། །
མཐུག་འོ་ཁ་སེར་པོར་ཨ་མཆོད་དགའ། །
མར་འཇམ་པོའི་ཁ་ཞག་རྒན་རྒོན་དགའ། །
བསྣོལ་འཕྲོད་པའི་སྤྲི་མར་ཁེ་བ་དགའ། །
བཙགས་ཐག་ཆོད་མར་མེ་ལྷ་ཀླུ་དགའ། །
མདོག་དཀར་སེར་མར་བཤོས་སྲུང་མ་དགའ། ། །
ཇ་འོ་རྒོད་བསྐོལ་ན་འགྲུལ་བ་དགའ། །
267



ཁ་འཇམ་པོའི་རློན་ཞོ་བྱིས་པ་དགའ། །
མཚེ་མོ་བེའུ་ཁྲིད་ན་བཟའ་ཚང་དགའ། །
རྒྱུད་མཛོ་བོའི་རྭ་ཁ་བུ་ལོ་དགའ། །
ཡོད་འོ་མའི་ནུ་ཁ་བུ་མོ་དགའ། ། །
ཆུང་བེའུ་ཆུང་རྩེ་ན་བུ་ཆུང་དགའ། །
ཞོ་འོ་མས་ཚིམས་ན་གཡོག་མོ་དགའ། །
སྣུམ་མར་གྱི་རྩམ་པ་གཡོག་པོ་དགའ། །
དྲོན་འོ་མའི་རྭ་ནུ་ལུ་གུ་དགའ། །
ལྷག་བཀྲུས་བཤའི་དཀར་ཆུ་སྒོ་ཁྱི་དགའ། །
ཕྱི་ཤ་ཤེད་རྒྱས་ན་ཨ་ཕ་དགའ། །
རྐྱང་འཚོབས་ནས་བཙས་ན་ཨ་མ་དགའ། །
ནངས་ངུར་ཆུང་ལྡིར་སྒྲ་མནའ་མ་དགའ། །
དགོང་མ་བུ་འཕྲོད་ན་མག་པ་དགའ། །
དཀར་འོ་མ་མཆོད་ན་ཡུལ་ལྷ་དགའ། །
སྲོག་ཚེ་ཐར་ཕུད་ན་མ་འབྲི་དགའ། །
རྒྱུད་འཕེལ་ཏོག་བཟང་ན་ཨ་ཞང་དགའ། །
ལྷས་འབྲི་མོའི་གང་ན་ཨ་ཁུ་དགའ། །
ཤེད་ཚོན་པོའི་འབྲི་སྐམ་ཤན་པ་དགའ། །
ཁྱིམ་ཡོང་སྒོ་ཆེ་ན་བདག་པོ་དགའ། །
ཤ་ཚོན་པོ་བཙོས་ན་མགྲོན་པོ་དགའ། །
268



འབུལ་མར་གྲོག་ཚེ་ན་མར་རྩོལ་དགའ། །
ཟས་དཀར་གསུམ་འཐུང་ན་ཕོ་བ་བདེ། །
ཟས་དམར་གསུམ་ཟོས་ན་ཁྲག་ཤེད་ཆེ། །
ཤ་བཙོས་ནས་ཟོས་ན་ཁ་ལ་ཞིམ། །
གོ་མཉེས་ནས་གོན་ན་རྐང་ལ་འཇམ། །
རྩིད་བཏགས་ནས་ཕུབ་ན་ཙག་སེར་ཁོག །
ལྕི་སྐམ་ནས་བུས་ན་མེ་དྲོད་ཆེ། །
འབྲི་སྒོ་ནས་འཕེལ་ན་ཁྱིམ་ན་ཕྱུག །
ཁྱི་ལྟོ་ཡིས་གསོས་ན་སྒོ་ནས་བཙན། །
ཕོ་ཟས་ཀྱིས་རྒྱག་ན་གཡོག་མོ་མྱུར། །
གླ་ཟས་ཀྱིས་མ་མནར་གཡོག་པོ་མགྱོགས། །
ཁྱིམ་ཕྱུག་པོ་ཚང་ལ་བརྒྱ་སྡེ་འཁོར། །
ཤ་རྙིང་བའི་དྲི་ལ་བྱུང་མ་འཁོར། །
ཕོ་བལྟས་རུ་ཅན་ལ་བུ་མོ་འཁོར། །
མ་མོ་སྒོ་ཅན་ལ་སྟག་ཤར་འཁོར། །
རྒྱུ་ཡོད་ན་བདག་པོ་དྲན་རྒྱུ་མང་། །
མར་མང་ན་བདག་མོའི་ལག་ཟས་སྣུམ། །
ནོར་རྩྭ་ཡིས་བརྒྱགས་ན་འདྲོགས་རྒྱུ་མང་། །
མ་ལས་ཚེགས་དལ་ན་བཤད་རྒྱུ་མང་། །
ཕན་མི་འདོགས་འབྲི་མོ་གཉང་རྒྱུ་མང་། །
269



སྲོག་མི་འཚམས་བྱིས་པ་མཚན་མོ་ངུ་། །
གོང་གཅེས་པའི་འབྲི་མོ་རྣ་ཙོར་འདོགས། །
བར་གཡང་གི་འབྲི་མོ་སྲུང་མ་འཐེན། །
རྒྱུད་འཕེལ་བའི་འབྲི་མོ་ཚེ་ཐར་གཏོང་། །
གཟུགས་སྐྱེ་ཡག་འབྲི་མོ་ཚོང་ལ་འགྲིམ། །
རྡང་ཤར་མའི་ནང་ལ་འབྲི་མོ་བཏགས། །
མདོག་དཀར་ནག་བསྒྲིགས་ན་མིག་ལ་མཛེས། །
རྗེས་ཁྲིད་པའི་མཛོ་བོ་ཞོན་ན་མགྱོགས། །
གཞུགས་བཙས་པའི་འབྲོང་ཚ་བཀལ་ན་བཀན། །
བཙས་མོ་བེའུ་ནག་ཐོ་འཆང་ན་འཁྲོས། །
སྐམས་ཁོ་ཐག་འབྲི་མོ་བཤས་ན་ཚོ། །
དྲིན་ཆེ་བའི་འབྲི་མོ་ཕན་འདོགས་མ། །
འཛད་མེད་པའི་ནོར་བུ་རིན་ཐང་ཆེ། །
འཕེལ་གནག་མོ་ནོར་ཁྱུ་ལྷས་ན་འཁོར། །
བཞོས་འོ་མའི་རྒྱ་མཚོ་སྣོད་ན་འཁྱིལ། །
བཤིགས་སྤྱི་མར་སེར་པོ་རི་ལྟར་བརྩེགས། །
ཁྱིམ་འཁོར་བ་སྐྱོང་གི་གཡང་ཟོག་པོ། །
བེའུ་ནག་ཆུང་འཁོར་སའི་མ་འབྲི་མ། །
བཟའ་མགོ་ལུས་གསོ་བའི་ནུ་བཞི་མ། །
དངུལ་དཀར་པོ་བསོགས་པའི་རིན་ཆེན་གཏེར། །
270



འབྲོག་རུ་བ་མཁོ་བའི་ཡིད་བཞིན་ནོར། །
སྡུན་ཐོད་ནས་བལྟས་ན་རྭ་ཁ་ཡག །
རྩིབ་གཡས་གཡོན་བལྟས་ན་ཧམ་པ་ལངས། །
འཕོངས་མཇུག་ནས་བལྟས་ན་རྔ་བཤོར་ལྡན། །
རྒྱུད་འཕེལ་ཐོག་རིག་ན་དགའ་ཁ་སྐྱེ། །
སྦྲ་རོག་རོག་ཕུག་གི་རྡང་ནང་ན། །
གཡང་འབྲི་མོའི་ངུར་ཆུང་ལྡིར་རི་རི། །
ཤིང་འབྲི་ཤུག་སྔོན་མོའི་དུ་བ་བདུག །
གོས་དར་མཚོན་སྣ་ལྔའི་དཔྱང་རྟེན་འདོགས། །
ལྷས་འབྲི་བརྒྱ་བེའུ་བརྒྱ་འཕྲོད་པའི་ཁྱིམ། །
སྦྲ་གྲུ་བཞི་ཅན་གི་བསོད་ནམས་རེད། །
བཞི་དུས་ཚིགས་འབྲི་མོ་རྩྭ་ཁར་དེད། །
བསྙོར་འཚོ་སྐྱོང་མ་ལྷོད་ཨ་མའི་བུ། །
རྩྭ་མཛོ་མོའི་ནུ་ཤིང་གཟན་རྩྭའི་བཅུད། །
སྣུམ་འབྲི་མར་སེར་པོའི་ནང་ན་རིག །
འཇམ་འཇག་མགོ་ཟོས་པའི་སྔོར་མའི་བཅུད། །
སྤུ་ནག་པོའི་གོ་ཡི་ཁུག་ན་རིག །
བུ་མང་ན་སེམས་ཁ་དཀྲུགས་སྤྱད་ཡིན། །
རྟ་མང་ན་ཁ་ར་ཤིག་སྤྱད་ཡིན། ། །
འབྲི་མང་ན་དགྲ་རྐུན་ལྐོག་མ་འགུལ། །
，271



མར་མང་ན་ཁེ་བས་སྒོ་རྡུང་བྱེད། །
འབྲི་ཁེར་འདོགས་ཐག་པ་ཕུར་བའི་བདུད། །
ཟོག་ཁེར་འདུག་གཅན་གཟན་ཁ་ཟས་བྱེད། །
མོ་ཁེར་ཉལ་སྐྱེ་བའི་འདོད་པ་འགྲུབ། །
སྟོན་རྫ་ཁའི་ཁ་བ་མར་མར་རེད། །
རྩྭ་སྔོར་མའི་ཁ་མདོག་ཇེ་སྐྱ་རེད། །
འབྲི་ཐོལ་ལུའི་ཤ་ཤེད་ཇེ་གཉོམ་རེད། །
རྐང་ནུ་བཞིའི་འོ་མ་ཡར་ཡར་རེད། །
ལས་འཁོར་བ་རེམ་གི་མ་སྲུ་ཚོས། །
འདམ་ཆུ་ནག་དཀྲུགས་ནས་ཞག་ཟླ་སོང་། །
བསོགས་མར་ཕྱུར་ཅི་ཡོད་སྣོད་ན་རིག །
མར་འཕེན་རྒྱུ་ཡོད་ན་ཨ་མའི་བུ། །
རྩྭ་ཤོག་ཤོག་སེར་ཆེན་རླུང་གིས་ཁུར། །
ཐང་ཨ་བྲས་དགུན་ཟས་རྩྭ་ལྡུམ་བསོགས། །
མཐོ་རི་སྒང་ཁངས་སྐྱའི་ཕྱིང་ལྭ་གྱོན། །
གཡང་འབྲི་མོ་ཕུད་ནས་རི་ལ་འགྲེམ། །
ནོར་གནག་ཁྱུ་འཚོ་བའི་རྫི་བོ་ཚོས། །
ཙག་སེར་བུ་འགམ་ནས་ཞག་ཟླ་སོང་། །
འབྲི་མ་བུ་ཅི་འཚམས་ལྟས་ན་རིག །
དགུན་ཙག་ཁའི་ཐར་ན་ཨ་མའི་བུ། །
272



དར་དཀར་པོའི་གཉེན་རྟགས་ཕྱིར་ལ་ཁྱེར། །
སྒོ་ཁྱི་སྒོ་ཁས་ཟུག་ནས། །
ཨ་མ་སྒོ་ལ་བུད་སོང་། །
མི་གསུམ་རྟ་གསུམ་ཞོན་ནས། །
སྒོ་ཁར་ཐོན་ནས་བལྟས་འདུག །
ཐག་རིང་ཡོང་བའི་མགྲོན་པོ། །
ས་སྒང་རུ་བའི་ཡིན་ཟེར། །
ཨ་ཕའི་མིང་ནས་བཟུང་ནས། །
ཡུལ་ན་ཨེ་ཡོད་དྲིས་ཐལ། །
ང་རང་སྡུན་ལ་བུད་ནས། །
ཁྱི་རྒན་མགོ་ནས་བཟུང་དུས། །
མི་གསུམ་མི་ཡི་མིག་དྲུག །
ང་ཡི་སྟེང་ནས་མི་ལེན། །
ཆ་མེད་ཡུལ་གྱི་མགྲོན་པོ། །
ཞང་མཚན་གསུམ་པོ་ཡིན་ཟེར། །
དོན་ཆེན་ཅི་ཡོད་མི་བཤད། །
ཁྱིམ་མཚེས་ཚང་ལ་བུད་ཐལ། །
273



སྒ་བཅའ་སྒོ་ཁར་བརྩིགས་ནས། །
འདོ་བ་རི་ལ་བརྟོད་སོང་། །
དོ་ནུབ་འདུག་གི་མགྲོན་པོ། །
ཡོང་དོན་ཅི་ཡིན་མི་ཤེས། །
སླར་གཅིག་སྒོ་ཁར་སོང་ནས། །
སྦྲ་ཡི་གྲུ་ཆོན་བཀར་དུས། །
ཁྱིམ་མཚེའི་སྒོ་ཁའི་མགྲོན་པོས། །
ང་ལ་ཟུར་ལྟ་བྱས་འདུག །
ནོར་རྡང་འབྲི་མོ་འདོགས་དུས། །
ཁྱིམ་མཚེའི་བརྩེ་གྲོགས་ཀླུ་མཚོས། །
ང་ལ་གསང་ཚིག་བཤད་ནས། །
མགོ་ཀླད་ཐོག་གིས་བརྒྱབ་འདྲ། །
ཡོང་གི་རྡོ་རྗེ་པད་མ། །
སྐེ་ན་རག་ཤའི་ཕྲེང་བ། །
སྡེ་མཐའ་འགྲིམས་པའི་བྱང་མ། །
ཁ་བདེའི་མི་ཞིག་ཡིན་སོང་། །
འབྲིང་བ་རྟ་མགྲིན་ཟེར་བ། །
ཁྱིམ་གྱི་རྟ་རྫི་ཡིན་ཟེར། །
རི་ལམ་རུ་ཉུལ་ཤེས་ནས། །
ད་ཐེངས་རྗེས་ལ་དེད་ཡོང་། །
274



ཆུང་བ་གཞོན་ནུ་དོན་ལྡན། །
རྡོ་རྗེ་པད་མའི་ཚོའུ་ཟེར། །
ཨ་ཅེའི་མ་འོང་སྐྱེས་བ། །
ཡིན་འདུག་ཟེར་བའི་ཚིག་ལབ། །
ཁྱོད་ཀྱི་ཨ་ཕ་ཐོན་དུས། །
དོན་ཆེན་ཐག་གི་གཅོད་ཟེར། །
དོན་ཆེན་ནང་གི་ནང་དོན། །
ཨ་ཅེ་གཉེན་སློང་ཡིན་འདུག །
མཚན་མོར་མར་ལ་ཉལ་རུང་། །
གཏི་མུག་ལུས་ལ་མི་ཡོང་། །
ཤར་བའི་ཟླ་འོད་ཕྲ་མོ། །
ཁ་ཚབ་ནང་ནས་བཟུར་སོང་། །
ཨ་སྔོན་སྤྲིན་པའི་གསེང་ནས། །
ཆར་བ་ཁར་ཁེར་འཐོར་ཡོང་། །
ཆར་དཀར་རིལ་བུའི་བབས་སྒྲ། །
སྦྲ་ཡི་ཀླད་ན་ཐག་ཐག །
བྱང་ཕྱོགས་སྐར་མ་སྨེ་བདུན། །
འཁོར་ནས་མགོ་རྔ་བརྗེས་སོང་། །
དགུང་སྔོན་སྐར་མདའ་ཕྲ་མོ། །
ཤར་རེ་རི་མགོར་ནུབ་སོང་། །
275



ཐོ་རེངས་སྐྱ་མདའ་ཤར་དུས། །
མ་ཤེས་རྨི་ལམ་རྨིས་སོང་། །
རང་སྣང་འཕྲུལ་པའི་རྨི་ལམ། །
བདེན་རྫུན་གང་ཡིན་མི་ཤེས། །
རྨི་ལམ་དང་པོའི་ངོགས་ནས། །
ནོར་ཁྱུ་རི་ལ་དེད་སོང་། །
གླུ་ཆུང་ངག་ལ་བཀུགས་ནས། །
མཚོ་མོའི་འགྲམ་དུ་འཚོས་སོང་། །
འབྲི་མོའི་རྗེས་ནས་བེའུ་ཆུང་། །
སྔོ་ལྗང་ཁུག་ཏུ་ཉལ་འདུག །
མདངས་ལྡན་མེ་ཏོག་སེར་ཆེན། །
འཐུས་ནས་མགོ་ལ་འཛེར་སོང་། །
སྔོ་ནག་མཚོ་མོའི་རླབས་ཀྱིས། །
ཝུ་བ་མཚོ་ཁར་སྤུངས་སོང་། །
ཆུ་གླག་མཆུ་དམར་རྐང་རིང་། །
འཕུར་ནས་ཉ་མོ་བཟུང་སོང་། །
མཚོ་མཐའི་ཉ་གཤོག་སྐམ་པོ། །
བཏུས་ནས་རུམ་ལ་བླུགས་སོང་། །
བསམ་མེད་ངང་བ་སེར་པོས། །
ངང་ཕྲུག་མཚོ་ལ་བསྐྱོན་སོང་། །
276



རྨི་ལམ་བར་མའི་ངོགས་ནས། །
ལུག་ཁྱུ་ཆུ་འགྲམ་འཚོས་སོང་། །
དཀར་དམར་མེ་ཏོག་ནང་ན། །
དཀར་མོ་མུ་ཏིག་གཏོར་འདྲ། །
ཁྱུག་ཁྱུག་ཆུ་བོའི་ནང་ནས། །
ཉ་མོས་གཤོག་འགྱུར་ངོམ་སོང་། །
དྭངས་གསལ་བཞུར་ཆུ་གཙང་མས། །
སྐྲ་ལོ་སྨུག་པོ་བཅུས་སོང་། །
སེར་ལམ་ལུག་རི་སེར་བོ། །
ཉི་འོད་ཤར་ནས་ཇེ་གསལ། །
བཅུད་ལེན་ཕྱེ་མ་ལེབ་ཙེ། །
འཕུར་ནས་སྦྲང་རྩི་འཇིབས་སོང་། །
ཆར་བ་ཟིམ་ཟིམ་བབས་ནས། །
འཇའ་ཚོན་དགུང་ནས་ཤར་སོང་། །
བསམ་མེད་ཀླུ་སྦལ་ལྗང་ཁྲ། །
ཉོག་གེ་ཆུ་ནང་སྙིགས་སོང་། །
རྨི་ལམ་མཐའ་མའི་ངོགས་ནས། །
བརྗེད་མེད་བྱིས་པའི་དུས་ཀྱི། །
མཐུན་པའི་རྩེད་གྲོགས་རེ་རེར། །
མ་བསམ་ངོགས་ནས་ཐུག་སོང་། །
་277



ལ་ལ་མེ་ཏོག་འཐུ་རོགས། །
ལ་ལ་བེའུ་ཆུང་འཚོ་རོགས། །
ལ་ལ་རྩམ་སྐྱ་བགམས་རོགས། །
ལ་ལ་གྲོ་མ་འཐུ་རོགས། །
ལ་ལས་བགད་ནས་འཛུམ་སྟོན། །
ལ་ལས་སྡུག་ནས་ངོ་གནོང་། །
མི་བརྗེད་མཐུན་པའི་ཁྲོ་རྒྱལ། །
ཐུག་ནས་དགའ་བ་སྐྱེས་སོང་། །
ལས་མཐུན་ཐོད་པའི་རི་མོ། །
སེམས་མཐུན་གྲོགས་ཀྱི་གསང་གཏམ། །
མ་ཚར་ཨ་མས་བོས་པ། །
འགྱོད་པ་ཤིན་ཏུ་སྐྱེས་སོང་། །
ཉིན་རེར་ལས་ཀ་དང་བོ། །
མ་འགོར་འབྲི་མོ་བཞོ་རན། །
བུ་མོའི་སེམས་ཀྱི་སྨུག་པ། །
ཁྲོ་རྒྱལ་མིན་པས་མི་སངས། །
ནངས་གསར་ཆུ་ལེན་འགྲོ་དུས། །
ཁྱིམ་མཚེའི་ཀླུ་མཚོས་ང་བོས། །
མདང་ནུབ་ཐོས་པའི་གསང་ཚིག །
མ་ལུས་ང་ལ་བཤད་སོང་། །
278



ལོ་ན་ཆུང་བའི་དོན་ལྡན། །
གདོང་གི་རུས་ཟུར་མཐོན་པོ། །
དུང་སོ་སུམ་ཅུའི་ནང་ན། །
འོད་ལྡན་གསེར་སོ་གཅིག་འཛེར། །
མགོ་གཙུག་རལ་རྫོང་འཐུག་འཕྱང་། །
ཐོད་པའི་རྫི་མ་ནག་རྫིག ། །
ཡ་ཐོད་མིག་གི་ཆགས་རིས། །
གཉིས་རྩེག་ཡིན་པས་མཛེས་འདུག །
ཕྲག་ཞེང་ཐད་ལ་སྒོར་རེ། །
རྒྱབ་གཞུང་གྲུ་བཞི་ལྷག་གེ །
བྲང་གཞུང་ཤ་སྟོབས་དགར་རེ། །
དཔུང་བའི་ཤ་ལོག་འབུར་རེ། །
གཞོན་ཤ་དར་བའི་ལུས་ཕུང་། །
མཐོ་ཚད་དཔུང་ཁྲུ་ལྔ་ལྷག །
ཚད་ན་རྒྱུ་མ་སུམ་བརྒྱུ། །
ལྷག་ཞིག་ཡོད་པ་ངས་ཤེས། །
ཁ་ནས་དུ་བ་མི་འཆད ། །
འཐེན་པའི་དུད་རྭ་སྨུག་ནག །
དངུལ་བརྡུངས་བྱུ་རུའི་ཁྲ་རྒྱན། །
འབྲི་མོ་གསུམ་གྱི་རིན་ཟེར། །
279



རྣ་བ་གཡོན་པའི་རྣ་ལུང༌། །
གསེར་ནག་གཡུ་ཡི་ཕྲ་བཞག །
ཚད་ན་སྲང་གསུམ་ལྷག་ཡོད། །
རྒོད་མ་གསུམ་གྱི་རིན་ཟེར། །
གཡོན་ལག་རྐེད་ནས་དུས་ཚོད། །
རང་འཁོར་ནག་པོའི་མདོག་ཅན། །
རྟ་ཕོ་གསུམ་རེ་བྱིན་རུང་། །
མ་བཙོང་ཟེར་བའི་ཚིག་ལབ། །
གཡས་ལག་སོར་མོའི་རྐེད་ན། །
གསེར་གྱི་འཛུབ་དཀྲིས་གྲུ་བཞི། །
ན་ནིང་མགར་བས་ཞིབ་བརྡུངས། །
ཚད་ན་སྲང་གསུམ་ཡོད་ཟེར། །
རྐང་བའི་ལྷམ་གྱི་ཡུ་བ། །
མཉེན་འཇམ་བ་གླང་ཀོ་དམར། །
ལྷམ་སྒྲོག་རག་གི་ཁྲབ་མགོ །
པ་ཏྲ་ཁོང་སེང་ཡིན་སོང་། ། །
ད་དུང་བདུད་རྩི་འཐུང་དགའ། །
རྒྱ་མ་དོ་ཡིས་མི་བཟི། །
རུམ་ན་སྒོར་མོ་མང་གི །
ལག་ཁུངས་ཡངས་མོའི་མི་རེད། །
280



ཨ་ཅེ་འདྲེ་མོ་ལོ་ལོ། །
མདང་ནུབ་སྒོ་ཁར་འགྲོ་དུས། །
ཁོ་བོའི་ལག་པ་གཡས་པ། །
ང་ཡི་རུམ་ལ་བཞག་ཐལ། །
ཕྲེང་བའི་བ་སོའི་བརྒྱ་དཔོན། །
སྐེད་པའི་ཀོ་ཁུག་ཁྲ་ཁྲ། ། །
ཕྲུག་ཁྲའི་དུད་ཁུག་བཟོས་མ། ། །
ཤོ་རྒྱལ་བཞག་ནས་བླངས་ཟེར། །
གོང་མཐོ་ཚ་རུ་ཡིན་པའི། །
གོས་ཚར་ནང་གི་སྟོད་སྨད། །
ཟི་ཚར་རྙིང་བ་ཡིན་མདོག །
མདང་ནུབ་ང་ཡིས་ཤེས་ཐལ། །
ནམ་སྟོད་རྟ་མགྲིན་ཡོང་ནས། ། །
ང་རང་ཉལ་གྱིས་མ་བཅུག །
ནམ་སྨད་དོན་ལྡན་ཡོང་ནས། །
དེ་ལས་ལྷག་གིས་སྡུག་བཏང་། །
རྟ་མགྲིན་ཁ་ནས་ཤོར་ནོ། །
རྡོ་རྗེ་ལབ་ཀྱི་རྐྱལ་བ། །
དོན་ལྡན་རྐྱལ་སྟོང་མགོ་སྟོང་། །།
དབུལ་བོའི་ཁྱིམ་ཞིག་ཡིན་ཟེར། །
281



ད་ཐེངས་ཨ་ཅེ་སློང་སྤྱད། །
ཁྱིམ་ཕྱུག་བུ་བཤོར་མིང་དགོས། །
ཞོན་གི་རྟ་ཕོ་གཡར་མ། །
རྒྱན་པའི་གསེར་དངུལ་གཡར་མ། །
ཆུ་ལེན་ལམ་ཐག་རིང་ནས། །
ཀླུ་མཚོས་བཤད་པ་མང་མོད། །
རང་སེམས་ཁྲ་མོའི་དཀྱིལ་དུ། །
ཅི་བྱེད་སེམས་ལ་མི་འཆར། །།
ཆུ་ནག་ཟོ་བ་ཁུར་ནས། །
ཀླུ་མཚོའི་ཁ་ལ་ཉན་ཏེ། །
སེམས་པ་འཚབ་འཚུབ་ཡིན་པས། །
མ་ཤེས་རང་ཁྱིམ་ཐོན་འདུག །
ཨ་མས་ང་ལ་གཟིགས་ནས། །
ཐོད་པར་ལག་པས་རེག་གི །
ངོ་མདོག་སྐྱ་བོ་ཡིན་པ། །
ཚ་གྲང་མཐོ་བ་ཨེ་རེད། །
ཨ་ཕ་རུ་ནས་ཐོན་ཏེ། །
སྐྱིད་པུའི་རྩ་ནས་ཙོག་ཐལ། །
ཕུ་ཐུང་གཡོན་པ་ཕུད་ནས། །
ཕྲེང་བ་སྐེ་ལ་གོན་སོང་། །
282



རྐང་གསུམ་ས་སྐྱིད་ནང་གི །
མེ་ལྕེ་འབར་བ་ལྷབ་ལྷུབ། ། །
ཁོས་ཁུང་གོར་མོའི་ནང་གི །
མེ་དམར་སྡུན་ལ་དུས་སོང་། །
ས་རྫ་སྐེ་རིང་ནང་གི ། །
འོ་ཇ་གདུས་པ་ལྷོག་ལྷོག །
ཞིམ་མངར་ཇ་ཡི་དྲི་མས། །
ལྕེ་རྩར་མཆིལ་མ་འཁྱིལ་སོང་། །
དཀར་ཡོལ་ལག་པས་བསྐྱོར་ཏེ། །
མ་གྲུའི་མ་ལོར་བལྟས་ནས། །
ཁྱིམ་མཚེའི་འགྲུལ་བ་སུ་རེད། །
ཡོང་གི་དོན་དག་ཅི་རེད། །
མིང་ལ་ས་སྒང་རྡོ་རྗེ། །
ཟེར་བའི་མི་གསུམ་ཐོན་འདུག །
ཁྱོད་རང་ཨེ་ཡོད་འདྲི་བའི། །
དོན་ཆེན་ཅི་ཡོད་མི་བཤད། །
དེ་རིང་ཡོང་དོན་ཁྱོད་ཐུག ། །
ཞིབ་མོར་བཤད་ན་ལོས་ཤེས། །
ངོ་ཤེས་བཟང་བོ་ཡིན་ན། །
ཡུལ་ནས་མགྲོན་བདག་ལོས་བྱེད། །
།
283



རུ་སྒང་རྡོ་རྗེའི་ཨ་ཞང་། །
ཆུང་དུས་མནའ་ཚིག་བཞག་ཡོད། །
དེ་རིང་རྡོ་རྗེ་ཐོན་ན། །
ཁྱིམ་ལ་མི་འབོད་དཔེ་མེད། །
ས་སྒང་མགྲོན་པོ་རྡོ་རྗེ། །
ཨ་ཕས་ཁྱིམ་ལ་བོས་ཡོང་། །
བདེ་མོའི་གདན་ལ་བཞུགས་ནས། །
ཁྱོད་བདེ་ང་འཚམས་དྲིས་མཐར། །
ཤ་ཚོན་སྡུན་ལ་བཞག་ནས། །
ཇ་ཆང་མགྲོན་ཁ་བྱས་ཏེ། །
མི་ཚར་ཇ་ཞིག་འཐུངས་ནས། །
མཛད་མེད་གཏམ་ཞིག་བཤད་ཐལ། །
ཨ་རག་བཟི་ཁ་བཙན་པོ། །
འཐུང་གི་མགྲོན་པོ་ཧེབ་རྒན། །
དཀར་ཡོལ་གང་རེ་འཐུངས་ནས། །
འཆལ་གཏམ་ཚིག་ལ་མདོ་མེད། །
ཁ་ནས་བརྔུབས་འཐེན་དུ་བ། །
སྣ་ཁུང་ནང་ནས་ལྷོག་ལྷོག །
ཁྲ་ཆུང་མིག་གི་ཟུར་ནས། །
ང་ཡི་ངོ་ལ་བཅར་འདུག །
284



ཐག་རིང་རྣ་བས་གོ་དོན། །
ཁྱོད་ཀྱི་བཅོ་བརྒྱད་བུ་མོ། །
གནས་ལ་འགྲོ་བའི་དུས་ཡིན། །
དེ་རིང་སློང་གི་ཡོང་ནས། །
བརྒྱ་སྡེ་ཁ་ནས་གོ་ནོ། །
ཡགས་གི་ཟེར་ནས་གྲགས་ཡོད། །
བཟང་གི་ཟེར་ནས་འུར་གི །
དེ་རིང་མིག་གིས་མཐོང་ཐལ། །
དར་ལ་བབས་པའི་ལང་ཚོ། །
དཀར་དམར་འཛོམས་པའི་ཤ་ཁ། །
སྐྱེ་གཟུགས་བྲིས་པའི་རི་མོ། །
ཁ་ཚིག་དར་སྐུད་ཕྲ་མོ། ། །
ཡ་ཐོད་མིག་གི་འབྲས་བུ། །
ཐོ་རེངས་སྐར་ཆེན་ལས་གསལ། །
མ་ཐོད་མཆུ་སྒྲོས་དམར་པོ། །
འཛུམ་དམུལ་གཞོན་ནུའི་ཡིད་འཕྲོག །
འགྲོ་ལུགས་གོམ་པའི་ལྡེམ་ཡག །
སྐྲ་ལོ་ནག་པོའི་རྫོང་འཐུག །
བྲང་བརྒྱན་ནུ་མའི་འབུར་མཐོ། །
ཚུར་བཤད་ཚིག་གི་སྨྲ་དག །
285



ཁྲ་ཡག་མིག་གི་འཛུམ་ཆུང༌། །
དུང་སོ་སུམ་བཅུའི་བཞད་གད། ། །
འགྲམ་པའི་དམར་མདངས་བསྟན་ན། །
བུ་མོའི་གྲལ་གྱི་ཡག་མ། །
ལུས་ལ་འགྲིག་པའི་ལཱ་བ། །
གོས་ཆེན་འབྲུག་ཚང་རི་མོ། །
ཤ་ལ་སྦྱར་པའི་ཚིལ་ལེན། ། ་་།
གཡུང་དྲུང་པ་ཏྲའི་གོང་བ། །
མགོ་ལ་མཛེས་པའི་ཞྭ་མོ། །
དམར་ཡག་ཝ་མོའི་གྲ་ཁ། །
སུམ་སླས་རྭ་བའི་ཙོར་ལོ། ། །
དར་ཚོན་ཅ་སྐུད་སྣ་ལྔ། །།
མུ་མིན་མུ་ཏིག་རྒྱན་ཆ། ། །
འོད་འཚེར་བླ་གཡུ་དྲུག་དཀར། ། ་
དངུལ་དཀར་གློ་ཟུང་གོར་མོ། །
དམར་ནག་བྱུ་རུའི་ཕྲ་ཅན། །
གོང་ཕུར་བརྒྱན་པའི་གཟིག་ཝགས། །
དཀར་སེར་ཐིག་ལེ་གད་སེ། །
རྒྱབ་རྐང་འཛོམས་པའི་བུ་མོ། །
བུ་མོའི་གྲལ་གྱི་བཤོར་མོ། ། ་་
286



མཚོ་སྐྱེས་མེ་ཏོག་པད་མ། །
འདབ་མ་སད་ཀྱིས་མ་བཅོམ། །
སྔོ་ལྗང་པད་མའི་ལོ་མ། །
རླུང་གིས་བསྒུལ་པ་ལྡེམ་ལྡེམ། །
གླུ་དང་གར་ལ་ལོས་མཁས། །
ལག་ཤེས་བཟོ་བཙེམ་ལོས་ཞིབ། །
སྐྱེ་བོ་བརྩི་བཀུར་ལོས་བྱེད། །
ལག་ཟས་ཞིམ་མངར་ལོས་ལྡན། །
ཇ་བླུགས་ཅན་ཁ་གང་གི །
ཚིག་བཤད་སེམས་ལ་འབབ་ཀི །
ཕྱི་བལྟས་སྡེ་ཁ་ཆོད་ཀི །
བུ་མོའི་གྲལ་གྱི་བུ་མོ། །
བྱམས་མཛེས་སྐྱེ་གཟུགས་མོ་སྒོ། །
དོན་ལྡན་བློ་ལ་བབས་ཐལ། །
སློང་གི་བུ་མོ་ལོས་སྟེར། །
ཁྱིམ་གཉིས་གཉེན་སྒྲིག་ལོས་བྱེད། །
བུ་མོ་སྟེར་ན་ཕའི་དབང་། །
མཛོ་མོ་བཞོ་ན་མའི་དབང་། །
མ་མོ་བཤའ་ན་ཁྱིམ་དབང་། །
འཇིག་རྟེན་འཁོར་བའི་དཔེ་ལུགས། །
287



སློང་གི་བུ་མོ་སྟེར་དགོས། །
མ་བྱིན་གོ་ཁའི་ས་གཅོད། །
རྒས་ན་འགྲོ་སའི་གནས་མེད། །
ཕ་མའི་སེམས་ཀྱི་འགྱོད་པ། །
གོང་ཁུག་འདོ་བ་བཙོང་དགོས། །
མ་བཙོང་རི་མགོའི་རྩྭ་གཟན། ། །
རྒས་ན་ཉོ་བའི་མི་མེད། །
བོར་ན་སེམས་ཀྱི་འགྱོད་པ། །
བསོགས་པའི་རྒྱུ་ནོར་བཀོལ་དགོས། །
མ་བཀོལ་ཡི་དྭགས་གཏེར་སྲུང་། །
གསོག་པ་མང་ན་ཁུར་བོ། །
ཨལ་ན་སེམས་ཀྱི་འགྱོད་པ། །
ས་སྒང་རུ་གཉིས་གཉེན་འབྲེལ། །
དོན་ལ་བབས་པ་ཡིན་འདུག །
མ་འོངས་དོན་ལྡན་ཚང་གི །
ཁྱིམ་གྱི་བདག་མོ་ལོས་ཉན། །
ཚ་བོ་ཚང་གི་རྒྱུ་ནོམ། །
ས་སྒང་རུ་བའི་ནང་གི ། །
ཕྱུག་པོའི་ནང་གི་ཡང་རྩེ། །
རོང་འབྲོག་འཛོམས་པའི་ཁྱིམ་གཞིས། །
288



ནོར་གནག་ལྔ་བརྒྱ་ལྷག་ཡོད། །
ལུག་དཀར་ཆིག་སྟོང་སུམ་བརྒྱ། །
རྟ་བོ་ཆིག་བརྒྱ་ལྷག་ཡོད། །
ནང་ནོམ་བཤད་ན་འཛད་མེད། །
ཤ་འཛོམས་ཕག་མ་བཅུ་ཡོད། །
སྒྲོ་འཛོམས་བྱ་དེ་བཅུ་ཡོད། །
སྒོང་ང་ཕག་ཤ་གཉིས་ཀ །
ཟོས་པས་ཚར་གྱིས་དཔེ་མེད། །
སློང་གི་ཁྱིམ་ཚང་ཕྱུག་པོ། །
རོང་འབྲོག་གཉིས་ན་གཞིས་ཡོད། །
སྦྲ་ཁང་གཉིས་ཀྱི་བདག་པོ། །
མ་འཛོམས་མེད་པའི་ཁྱིམ་ཚང་། །
སློང་གི་ཁྱིམ་ཚང་འཛོམས་པོ། །
འབྲོག་ན་རྟ་ནོར་ལུག་གསུམ། །
རོང་ན་གྲོ་ནས་སྲན་གསུམ། །
མ་ལྡན་མེད་པའི་ཁྱིམ་ཆེན། །
སློང་གི་སྐྱེ་བ་བཤོར་རོ། །
གསེར་དངུལ་གོས་ཀྱིས་ལུས་རྒྱན། །
དཔའ་རྩལ་འཛོམས་པའི་གཞོན་ནུ། །
གཏམ་དང་ཁ་ལྕེ་ལོས་དག །
289



བྱིན་པའི་བུ་མོ་ལས་ཅན། ། ་
ལེན་པའི་མནའ་མ་ཡག་མ། ། །
ཕྱུག་པོའི་མནའ་མ་ལོས་ཉན། །
རྒྱུད་ན་བུ་ཕྲུག་ལོས་མང་། །
ས་སྒང་ཤོག་གསུམ་ནང་གི །
ཚ་བོ་བུ་སྤུན་བདུན་པོ། །
དོན་ལྡན་ཕོ་ལོ་ཉེར་གཅིག །
ཕོ་རབ་ཞིག་ལ་ལོས་རྩི། ། །
སྐྱེ་གཟུགས་ཕོ་སྒོས་མི་མནར། །
གཞི་ནོམ་དཔུང་རྩའི་མི་མནར། །
བློ་རིག་ཤེས་རྒྱའི་མི་མནར། །
རང་བསྟོད་མི་དགོས་རིག་འདུག །་
བུ་མོ་བྱིན་པའི་རིན་ལ། །
གཞི་མོ་ཚེས་དཀར་རྔོག་བླངས། །
དར་ཚོན་སྲུང་རྟགས་བཏགས་མ། །
རྟ་ཁྱུ་འཛུགས་པའི་གཞི་མ། །
མ་མ་གྲོ་རིལ་བལ་ཅན། །
སྣ་རྟགས་རྣ་ཁེའུ་བརྒྱབ་མ། །
དཀར་མོ་གཡང་གི་འཕེལ་རྩི། །
ཕྱུགས་ཀྱི་རྒྱུད་འཛིན་ལོས་ཡིན། །
290



ཨ་མས་ཟླ་དགུ་ཁུར་སྐལ། །
མ་མཛོ་མཛོ་མོ་ཁྲིད་མ། །
རྣ་ནང་རྣ་ཙོར་འཕངས་མ། །
བཞོས་ན་འོ་མ་ལོས་ཡོད། །
ཕ་ལོས་བྱིན་པའི་དམར་སྐལ། །
འབྲི་མོ་བེའུ་ཁྲིད་མ། །
སྐེ་ལོང་འདོགས་ཐག་ལྡན་མ། །
རྒྱབ་ན་ཁུལ་རྩིད་ལོས་མང་། །
བཅོ་བརྒྱད་བུ་མོའི་བསྙོར་སྐལ། །
ཧ་ཡང་བ་མ་ཆ་གཅིག ། །
གོས་ཆེན་གཡུང་རས་ཁ་གང་། །
ཨ་རག་ཁ་ཐེལ་བརྒྱབ་མ། །
ས་ཕྱུག་ཚང་གི་སྦྲ་སྐལ། །
ཁྱིམ་ཚང་ཁྱེད་ཀྱི་ཁྱིམ་སྐལ། །
རས་ཕྲུག་ཁ་ཚར་འབྱར་མ། །
སྟེང་ལ་དར་དཀར་འདོམ་གང་། །
མིང་སྲིང་ཆེ་ཆུང་ཀུན་ལ། །
རས་སྐུད་རེ་རེའི་མིང་འདོགས། ། ་
ཨ་ཞང་ཨ་མྱེ་རེ་ལ། །
དཀར་ཡོལ་གཅིག་རེའི་འཚམས་རྟགས། ། །
291



ང་ཡིས་ཞང་རྒན་ཁྱོད་གཉིས། །
བཞག་པའི་མནའ་ཚིག་དམ་པོ། །
དེ་ལ་ཕྱི་འདང་རྒྱག་ན། །
མི་སྟེར་ཟེར་སྲོལ་ཅིར་ཡོད། །
འགྲོ་ཁར་ཡ་དོའི་སྟེང་ལ། །
ཁ་བཏགས་དཀར་པོ་གཅིག་འཕེན། །
ཅི་བཤད་མེད་པའི་སྟོང་གཏམ། །
སང་ཉིན་ལན་ཐོབ་ཟེར་འདུག །
ངོ་ཚ་མེད་པའི་མགྲོན་པོས། །
ཕ་མ་བརྩི་བཀུར་མི་བྱེད། །
ངོ་བསྟོད་ལབ་ཀྱི་གླེང་མོལ། །
གོ་ན་རྣ་བ་ཚ་ལངས། །
བཤད་བཤད་ཚིག་གི་མདོ་ཚིག །
ཁ་ལབ་ཚིག་གི་བང་མཛོད། །
གཡོ་སྒྱུའི་བུ་མོ་སློང་ཐབས། །
རྒྱུ་ཡོད་བུ་མོ་དགོས་ཟེར། །
ཡོང་གི་མགྲོན་པོ་རྡོ་རྗེས། །
ཨ་ཕ་ཐང་ལ་བོས་ཐལ། །
མི་ཚར་གཏམ་གྱི་གླེང་མོལ། །
ནང་དོན་བུ་མོ་ང་རེད། །
292



ཨ་ཕ་ཕྱིར་ལ་ཡོང་ནས། །
མི་འཐེན་དུ་བ་འཐེན་སོང་། །
ཞག་གསུམ་ཉལ་ས་མ་བདེ། །
རྩ་རླུང་སྟོད་ལ་བཅུས་སོང་། །
ཨ་མའི་རྣ་བའི་ནང་ལ། །
ཨ་ཕས་ལྐོག་བཤད་བྱས་ཏེ། །
གཅིག་ཐག་སེམས་ན་མེད་དམ། །
བློ་ཐག་མ་ཆོད་ཨེ་ཡིན། །
ཨ་ཕའི་རྣ་བས་གོ་ནོ། །
དོན་ལྡན་རྒྱུ་ཁ་མི་ས། །
དེ་རིང་རྡོ་རྗེས་བཤད་ནོ། །
ཕྱུག་པོའི་ནང་གི་ཕྱུག་ཆེན། །
ཨ་མའི་རྣ་བས་གོ་ནོ། ། །
དོན་ལྡན་བུ་སྤུན་མེད་ཟེར། །
དེ་རིང་རྡོ་རྗེས་བཤད་ཚུལ། །
དོན་ལྡན་བུ་སྤུན་བདུན་ཡོད། །
བརྒྱ་སྡེའི་ཁ་ན་འུར་ནོ། །
ལབ་རྐྱལ་རྡོ་རྗེའི་རྗེས་ན། །
དོམ་རྐྱལ་དོན་ལྡན་དེད་འདུག །
ནམ་ཡང་ཡག་པོ་མི་ཡོང་། ། །
293



ཨ་མ་ཡར་རྒྱུག་མར་རྒྱུག །
ཅི་བྱེད་ལག་ལ་མི་འབྱོར། །
རེ་འགར་དགའ་ནས་འཛུམ་སྟོན། །
རེ་འགར་སྡུག་ནས་སྔམ་འཐེན། །
མིང་སྲིང་ནང་དོན་མ་ཤེས། ། །
ཕ་མའི་ངོ་མདོག་འཚོས་ནས། །
ཅི་བསམ་འདི་བསམ་མེད་པར། །
ཡར་རྒྱུག་མར་རྒྱུག་བྱས་སོང་། །
ཕ་ལོའི་སེམས་ཀྱི་སྡུག་བསྔལ། །
མ་ལོའི་སེམས་ཀྱི་ནད་ཚིག །
མིང་སྲིང་ཆུང་བའི་ལས་དོན། །
བུ་མོའི་ཐོག་ལ་བབས་འདུག །
ཕ་ལོས་ཚིག་ནག་མ་འཕངས། །
མ་ལོས་སྡུག་ངག་མ་བརྗོད། །
རང་དབང་རང་ལ་ཡོད་དུས། །
སེམས་ཐག་རང་གིས་གཅོད་དགོས། །
ཨ་ཕ་ལོ་ལོ་དགའ་ལྡན། །
ཨ་མ་ལོ་ལོ་དྲིན་ཅན། །
བུ་མོ་ལོ་ན་བཅོ་བརྒྱད། །
རང་ཚོད་རང་གིས་ལོས་ཐུག །
294



འཇིག་རྟེན་ཁམས་ན་ཡོང་དུས། །
ཕ་མ་བཟང་བོའི་བརྩེ་བསྐོར། །
ཟས་ཞིམ་ཁ་ལ་ལོས་ཡོང་། །
གོས་འཇམ་རྒྱབ་ལ་ལོས་འབྱོར། །
མགོ་སྟོང་བྱིས་པའི་ལོ་ཐོབ། །
རིག་རིག་བྱ་བྱེད་གསར་བ། །
གོ་གོ་རྣ་ལ་སྙན་མོ། ། །
དགའ་དགའ་ནོར་གྱི་ལོངས་སྤྱོད། །
མ་ལོའི་དྲིན་གྱི་གཅེས་བསྙོར། །
མཛོ་མོའི་དྲིན་གྱི་འོ་ཞོ། །
མ་མོའི་དྲིན་གྱི་ཚར་འཇམ། །
བུ་མོ་འཁྲུངས་པའི་ཞིང་ཁམས། །
མ་ལོའི་ནུ་ཞོས་གསོས་ནོ། །
ཕ་ལོས་ཙམ་སྐལ་བྱིན་ནོ། །
དྲིན་ཅན་ཕ་མས་བྱམས་སྐྱོང་། །
བུ་མོའི་སེམས་ནས་ཅིར་འབོར། །
འཇིག་རྟེན་མི་ལུས་ཐོབ་ནས། །
བུ་མོའི་སྐྱེ་བ་བླངས་སོང་། །
བུ་མོ་འབྲི་མོ་ནོར་བུ། །
བཟུང་ན་འཁོར་བའི་གཞི་མ། །
295



བཟང་གི་བུ་མོ་འཛིན་དགོས། ། །
འཕེལ་བའི་འབྲི་མོ་སྐྱོང་དགོས། །
ཡོད་པའི་རྟ་ཕོ་གསོ་དགོས། །
བཏབ་པའི་ས་བོན་བསྐོར་དགོས། །
མ་འོངས་མདུན་ལམ་ཕྲ་མོ། །
ཤར་ལྷོ་ནུབ་བྱང་གང་ཡིན། །
ཐོད་པའི་ལས་ཀྱི་བསགས་པ། །
ཚིག་གསུམ་བཤད་ནས་ཤེས་དཀའ། །
མི་ཚེ་ཐུང་རུང་ཚད་ཐིག །
འཁོར་བ་ཆུང་རུང་འཆར་གཞི། །
འདོ་བ་ཆུང་རུང་སྒ་བཅའ། །
སྐྱེ་གཟུགས་ངན་རུང་གོས་ལྷམ། །
ད་ལོ་རང་ལོ་བཅོ་བརྒྱད། །
འཁོར་བའི་ལས་དོན་བྱེད་ཚད། །
རང་མཐུན་བཟང་བོའི་གྲོགས་པོ། །
ས་ཕྱོགས་གང་ཡོད་ངས་ཤེས། །
ཤ་དང་རུས་རྐང་གཙང་ནས། །
ཕ་མར་བརྩི་བཀུར་བྱེད་ནས། །
སེམས་དཀར་བློ་རྒྱ་ཆེ་ནས། །
བློ་རྒྱབ་འཁེན་སའི་མི་དགོས། །
296



ཕ་མས་ཐུགས་བསྐྱེད་གནང་ནོ། །
བརྒྱ་སྡེའི་མི་ཁ་ཆོད་ནོ། །
རང་སེམས་འདོད་པ་ཚིམ་ནོ། ། །
གྲོགས་ཀྱི་ནང་གི་ཡང་མཆོག །
མ་ལོས་གནང་བའི་ཤ་ཁ། །
ཕ་ལོས་གནང་བའི་སྐྱེ་གཟུགས། །
ཞང་བོས་གནང་བའི་རྒྱན་ཆ། །
བུ་མོ་ཡག་གི་ནོར་བུ། །
མ་ཕྱུག་བུ་མོར་ཤོམ་ཆེ། །
ཞང་བཙན་བུ་མོར་ཤུགས་ཆེ། །
ཕ་ངན་བུ་མོར་ངར་ཚེ། །
ཁྱིམ་ངན་བུ་མོར་གཡོ་ཆེ། །
གཅེས་པའི་བུ་མོར་ནད་མང༌། །
སྐྱིད་ཀྱི་བུ་མོར་ཤ་འཇམ། །
སྡུག་གི་བུ་མོར་སེམས་གཉོམ། །
རྒྱུད་བཟང་བུ་མོར་གཤིས་བཟང་། །
སྐྲ་ལོའི་ནང་ན་ཤིག་མང་། །
བུ་ཕྲུག་ངོ་ན་སྣབས་མང་། །
ལག་ངར་སྟེང་ན་ཚིལ་མང་། །
རུལ་ངན་བུ་མོའི་སྤྱོད་ལུགས། །
297



ལག་ཟས་ནང་ན་སྤུ་མང་། །
ཐབ་བཅའ་སྟེང་ན་རགས་མང་། །
བཟའ་ཚང་སྟེང་ལ་སྤོ་མང་། །
མ་ངན་བུ་མོའི་འགྲོ་ལུགས། །
ལྷམ་གྱི་སྟེང་ན་འདམ་མང་། །
དཀར་ཡོལ་ངོ་ན་དྲེག་མང་། །
ས་ལ་ཙོག་ན་གཉིད་མང་། །
ཕ་ངན་བུ་མོའི་འཚོ་ལུགས། །
མི་སོས་ཚང་ལ་བུ་མང་། །
ཁ་རྫུན་བཤད་ནས་དགྲ་མང་། །
སྒོ་ན་ནོར་མེད་ཁྱི་མང་། །
ཁྱིམ་ངན་བུ་མོའི་གནས་ལུགས། །
ནམ་ལངས་ཐབ་ན་མེ་མེད། །
སླང་བའི་ནང་ན་ཆུ་མེད། །
རྫ་མའི་ནང་ན་ཇ་མེད། །
སྤྱོད་ངན་བུ་མོའི་འདུག་ལུགས། །
ལས་ཀའི་ནང་ན་རྐང་མེད། །
ཁ་བཤད་ཚིག་ལ་མདོ་མེད། །
འབད་པའི་འཁོར་བ་བསོགས་མེད། །
ཞང་ངན་བུ་མོའི་སྐྱེ་ལུགས། །
298



བཤིགས་པའི་འོ་མ་མར་མེད། །
སློག་པའི་འདབས་ན་རས་མེད། །
བརྒྱུགས་བརྒྱུགས་ས་ན་དོན་མེད། །
ཐབས་རྡུགས་བུ་མོའི་འཁོར་ལུགས། །
ཆུ་ཁའི་ཆུ་ལེན་ཁ་ན། །
བྱམས་མཛེས་གནས་ལ་འགྲོ་རན། །
ཡག་གི་མོ་སྒོར་བལྟས་ན། །
ཕྱུག་པོར་མིན་ནས་མི་འགྲོ། །
ལ་ཁའི་ལུག་རྫིའི་ཁ་ན། །
ཡག་གི་བུ་མོ་བྱམས་མཛེས། །
སློང་མཁན་སྡེ་བའི་གཞོན་ནུ། །
ཁྱིམ་ཚང་སུ་བའི་བུ་ཡིན། །
དྲིན་ཅན་ཕ་མའི་སེམས་ན། །
བྱམས་མཛེས་མོ་ལོ་བཅོ་བརྒྱུད། །་
ཐོད་པའི་ལས་ཞིག་ཡོད་ན། །
སྐྱིད་པའི་གནས་ཁྱིམ་ལོས་ཐུག །
བུ་མོ་རང་གི་སེམས་ན། །
དྲིན་ཅན་ཕ་མའི་ཚུན་ནས། །
ཆུང་འདྲིས་རྩེད་རོགས་འདང་ཆེ། །
གཡུ་བྱུར་ཟེར་བའི་དགོས་མེད། །
299



ཁྱིམ་ཆེན་ཁྱིམ་གྱི་མནའ་མ། །
བཟང་ན་འཁོར་བའི་ཁ་ཐིག །
ངན་ན་མ་གྲལ་གཡོག་མོ། །
ཆུ་འདམ་དཀྲུགས་པའི་བོང་བུ། །
ཕྱུག་པོའི་ནོམ་ལ་དགའ་ན། །
ས་མཐའ་འགྲིམ་པའི་བུ་མོ། །
རྒྱབ་ན་མིང་བོ་མེད་ན། །
ཁྱིམ་ངན་ཚེ་གཡོག་ཡིན་སོང་། །
ལོ་ན་ཆུང་བའི་བུ་མོ། ། །
ཤ་མདངས་རྒྱས་པའི་དུས་སུ། །
རང་ཚོད་རང་གི་མ་ཟིན། །
རླུང་གིས་ཁུར་བའི་བ་སྤུ། །
རྒྱུ་ནོར་དངུལ་གྱིས་མིག་བྲིད། །
བུ་མོ་ལག་ཏུ་ཡོང་ཐབས། །
སློག་ཆད་བསྐོན་ནས་བདའ་དུས། །
ཁྱིམ་བདག་ཟེར་བ་རྫུན་ཡིན། །
འབྲི་དང་མཛོ་མོ་རྒྱུ་རེད། །
ལམ་ལ་སོང་ན་འཕེལ་རྟེན། །
མ་སོང་ནད་ཀྱི་རྐྱལ་བ། །
ཤི་ན་ཀོ་གྱོང་གཅིག་པོ། །
300



བུ་མོ་ཁྱིམ་གྱི་རྟེན་ཡིན། །
ཤ་ལས་མཆེད་པའི་སེམས་ཡིན། །
ནོར་ལ་མ་བརྗེ་ཕ་ལོ། །
དངུལ་ལ་མ་བརྗེ་མ་ལོ། །
ངོ་ལ་བལྟས་ནས་གཉེན་བསྒྲིགས། །
ཐེངས་གཅིག་རིག་ནས་བློར་བབས། །
མི་ལུས་རིན་ཆེན་ནོར་བུ། །
དངོས་པོའི་ཚོང་རྫས་ཡིན་ནམ། །
རང་ལུས་འབྱོར་བའི་སྐྱེ་གཟུགས། །
ཕ་མ་བཟང་པོའི་ཤ་ཁྲག །
གསེར་དངུལ་རྒྱན་ཆ་མེད་རུང་། །
མཛེས་པ་བརྒྱ་སྡེས་མཐོང་འདུག །
གསེར་དངུལ་ས་འོག་ཡོད་ན། །
རང་འོད་ནམ་མཁར་ལོས་འཆར། །
བཅོ་བརྒྱད་ལང་ཚོའི་སྦྲང་རྩི། །
བཞེས་པའི་བུང་བ་རང་འཁོར། །
ཕ་ལོས་བཏབ་པའི་ས་བོན། །
མ་ལོས་བསྐོར་པའི་ཟེའུ་འབྲུ། །
རང་ལུས་ཡིད་བཞིན་ནོར་བུ། །
རང་དབང་རང་ལ་ཡོད་དགོས། །
301



རང་ལུས་པད་མ་དཀར་པོ། །
སྦྲང་རྩི་བདུད་རྩིའི་རྒྱ་མཚོ། ། །
བཞེས་པའི་གཡུ་སྦྲང་སྔོན་མོ། །
རང་སྡེའི་ནང་ན་རིག་འདུག །
ངོ་ན་དམར་མདངས་ཡོད་ནོ། །
བུ་མོ་རང་གི་བཅུད་རེད། །
ལས་ཤེས་ཁོག་རྒྱ་ཡངས་ནོ། །
བུ་མོ་རང་གི་རྒྱན་ཡིན། །
ཕ་བཟང་བུ་མོས་དགའ་ཁས། །
ཕ་ངན་ཞི་ལིར་མགོ་མངན། །
རྐྱལ་སྟོང་ལག་གི་ནོམ་པས། །
གླེན་པའི་བུ་མོར་མགོ་གཡོགས། །
མ་འཐད་བུ་མོ་གནས་སྐྱེལ། །
བཏགས་རུང་འདུག་རབས་མི་འདུག །
རྩ་བ་མེད་པའི་མེ་ཏོག །
བསྙོར་རུང་སྐྱེ་རྒྱུ་མི་འདུག །
མི་ངོ་མི་ཤེས་གནས་འགྲོ། །
རང་ལུས་བཙོང་བའི་རྟགས་རེད། །
དོན་ངན་བྱ་ངན་ལས་ནོ། །
མགོ་སྟོང་བུ་མོའི་ལས་ལུགས། །
302



--
--
བསླངས་ནས་གནས་ལ་མ་སོང་། །
བརྒྱ་སྡེ་མི་ཁ་ཅིར་ཡོད། །
སོང་ནས་ཕྱིར་ལ་འཁོར་ན། །
མི་ཁ་དེ་ལས་ཆེ་མེད། ། .
ཞིམ་པོ་ཟས་ཀྱིས་ཁ་བྲིད། །
ཡག་པ་གོས་ཀྱིས་མིག་བྲིད། །
ནོར་དངུལ་ངོམ་ནས་སེམས་བྲིད། །
སེམས་པ་འཁོར་བ་མི་འདུག །
ཕྱུག་པོ་མིན་ན་ལོས་ཆོག །
རང་སྣང་སྐྱིད་ན་ཕྱུག་པོ། །
དྲིན་ཅན་ཕ་མ་འཛོམས་ན། །
ཕྱུག་པོའི་ནང་གི་ཕྱུགས་པོ། །
ཕྱུག་པོ་མིན་ན་ཆོག་གི ། །
ཕྱུག་པོའི་གཡོག་མོ་མི་བྱེད། །
ཁ་ཟས་རྒྱབ་རྐང་འཛོམས་ན། །
ཕྱུག་པོའི་གྲལ་དུ་ལོས་བརྩི། །
སྐྱེ་གཟུགས་ཡག་ན་ཕྱུག་པོ། །
དམར་མདངས་ཡོད་ན་ཕྱུག་པོ། །
ཤེས་རྒྱ་ལག་ལས་འཛོམས་ན། །
ཕྱུག་པོའི་ནང་གི་ཕྱུག་པོ། །
303



ཕ་མ་བརྩིས་ན་ཕྱུག་པོ། །
བུ་ཕྲུག་ཡོད་ན་ཕྱུག་པོ། །
རང་འདོད་བཟའ་ཟླ་མཐུན་ན། །
ཕྱུག་པོའི་ནང་གི་ཕྱུག་པོ། །
ཕ་རྒྱུད་རུས་རྐང་གཙང་ནས། །
མ་རྒྱུད་གཤིས་ཁ་འཇམ་ནས། །
བློ་མཁས་སེམས་དཀར་ཅན་གྱི། །
ཁྱིམ་འཛིན་ཡོད་ན་ལོས་དགའ། །
ལས་ཞིག་ཡོད་ན་ལམ་ཞིག །
ལམ་གྱི་སྣེ་ན་གྲོགས་ཡོད། །
རང་ལུས་རང་བཞིན་དྲང་ན། །
ཞེ་མཐུན་གཏན་གྲོགས་ལོས་འཁོར། །
རིན་ཆེན་སྲོག་ལ་མ་བྲལ། །
མ་མོའི་ཇ་སླག་སླ་མོ། །
རང་གྲོགས་རང་གི་བཙལ་ན། །
འཁོར་བ་འཛིན་ཐབས་སླ་མོ། །
རང་གི་ཡིད་དུ་སོང་བ། །
ཚེ་གྲོགས་ཕུལ་དུ་བྱུང་བ། །
རྩམ་སྐྱ་འགམ་རུང་ཕོ་རྒྱག །
ཆུ་རྗེན་འཐུང་རུང་སེམས་སྐྱིད། །
504



མནའ་ཚིག་ལས་ཀྱི་མདུད་པ། །
དཀར་པོའི་རྒྱུ་འབྲས་ལོས་བསྲུང་། །
མནའ་ཚིག་འཇོག་གི་ནང་ཚིག །
བུ་མོར་འབྲེལ་བ་མི་འདུག །
ཀོ་རེ་མ་ཆག་སྡེར་ནང་། །
བུ་མོ་མ་བྱིན་ཁྱིམ་ནང་། །
འབྲི་མོ་མ་བཙོང་ལྷས་ནང་། །
ཕ་མ་སྙིང་རླུང་མ་ལངས། །
རྟ་མགྲིན་ཁ་ནས་ཤོར་ནོ། །
དོན་ལྡན་རྒྱན་པའི་གསེར་དངུལ། །
ཞོན་པའི་རྟ་ཕོ་ལ་སོགས། །
ཕལ་ཆེར་གཡར་མ་ཡིན་འདུག །
རྣ་བར་གོ་བའི་ཕྱུག་པོ། །
ཕྱུག་པོའི་གྲལ་དུ་མི་འགྲོ། །
གཡར་བའི་རྒྱུ་ལ་དོན་མེད། །
ཁ་ལབ་འཐེན་པའི་ཕྱུག་པོ། །
མགྲོན་པོ་ཆང་གིས་བཟི་ནས། །
གཏམ་བཤད་མགོ་རྔ་མི་མཚུངས། །
ཆང་རྐྱལ་ལབ་རྐྱལ་དུ་རྐྱལ། །
མི་ལྷད་དགོས་པ་མི་འདུག །
：
305



རྐྱལ་སྟོང་ཚང་གི་མནའ་མ། །
འབད་རུང་འཁོར་བ་སྟོང་བ། །
མཐའ་མ་རུམ་སྟོང་མཆན་སྟོང་། །
རང་ཡུལ་མིན་པའི་གནས་མེད། །
ས་སྒང་མནའ་མར་མི་འགྲོ། །
དོན་ལྡན་མག་པ་མི་འཇོག །
ཚེ་གཅིག་ཕ་མ་བསྙོར་རྒྱུ། །
ང་ཡི་སེམས་ཐག་བཅད་སོང་། །
མི་གཙང་ཟས་སྣ་མི་ཟ། །
མི་འགྲིག་གཉེན་ཟླ་མི་བཙལ། །
མི་དགོས་ཚིག་ལ་མི་ཉན། །
མི་བདེའི་ལམ་དུ་མི་འགྲོ། །
ཁ་ཡག་ཚིག་གིས་མི་བརྒྱུགས། །
མིང་བཏགས་རྒྱུ་ཡིས་མི་ཕྱུག །
དོན་མེད་ཁ་རླངས་སྟོང་གཏམ། །
ང་ཡིས་སེམས་པ་མི་འཁོར། །
ཨ་ཕ་རྡོ་རྗེས་ཞང་བོས། །
བར་གྱི་མནའ་ཚིག་ལོས་བརྩི། །
ཐག་རིང་རྡོ་རྗེ་ཕྱིར་ཕེབས། །
ཡང་དུ་ཕེབས་ན་ལོས་དགའ། །
306



གཞོན་ནུ་དོན་ལྡན་བདེ་མོ། །
འཐེན་པའི་དར་དཀར་ཕྱིར་ཁྱེར། །
གཉེན་འགྲིག་ཟེར་བའི་ཚིག་མེད། །
ཁྱོད་བཟང་ང་བདེ་ཡིན་སོང་། །
ཕ་ལོར་འཛུམ་ཆུང་ལངས་ནས། །
བུ་མོའི་མགོ་ལ་བྱུགས་སོང་། །
བྱམས་མཛེས་བཤད་པ་ལོས་བདེན། །
ང་ཡི་བློ་ལ་བབས་སོང་། །
མ་ལོས་བུ་མོར་བལྟས་ནས། །
སེམས་ལ་དགའ་བ་སྐྱེས་སོང་། །
སྦྲངོའི་ཚང་ར་གསེས་ཏེ། །
ཐབ་ཏུ་འཕངས་ནས་བཙོས་སོང་། །
ཤ་ཚོན་གདུས་པའི་ཁ་རླངས། །
དྲི་ཞིམ་ཤ་དྲི་ཐུལ་ལེ། །
སྒོ་ཁྱིམ་བར་གྱི་མིང་སྲིང་། །
འུར་སེ་ཡར་ཞོགས་མར་ཞོགས། །
ཨཕ་ཡར་ལ་ལངས་ནས། །
རས་དར་མཆན་ལ་བསྡུས་ཏེ། །
ཁྱིམ་མཚེ་ཚང་ལ་བོས་ནས། །
རྡོ་རྗེའི་ལག་ཏུ་བཞག་སོང་། །
307



ལྷ་ཁང་།
ལྷ་ཁང་རྡོ་ཁང་གྲུ་བཞི །
སེར་པོ་གསེར་གྱི་རྒྱ་ཕིབས། །
བཀླུབས་པའི་དམར་སེར་བག་རྩི། །
ཉི་མའི་འོད་ནང་ལྷན་ནེ། ། །
ལྷ་ཁང་ཀ་བཞི་གདོང་བརྒྱད། །
ཕྱི་མཐོང་གྲུ་བཞི་རྡོ་ཁང་། །
ནང་མཐོང་གྲུ་བཞི་ཤིང་ཁང་། །
རྒྱ་མཐོངས་ཤམ་བུ་ཤིག་ཤིག ། །
ལྷ་ཁང་གྲུ་བཞིའི་གཙུག་ན། །
གསེར་མདོག་རི་དྭགས་ཆོས་འཁོར། །
སྣ་ལྔ་གོས་ཀྱི་རྒྱལ་མཚན། །
རླུང་གིས་བསྐུལ་པ་ལྡེམ་ལྡེམ། །
ལྷ་ཁང་ཟུར་བཞིའི་ལྕོག་ཏུ། །
ཉམས་ལྡན་ཆུ་སྲིན་མགོ་བོ། །
ལི་ཟངས་དྲིལ་ཆུང་བཀྲོལ་སྒྲ། །
རྣ་བས་ཉན་ན་སང་སང་། ། ་
308



ལྷ་ཁང་མཐོང་གྲོལ་བརྒྱན་ཆ། །
སྨུག་པོ་སྤེན་མའི་སྤེན་བརྒྱན། །
རྡོ་ཡབ་ལན་ཛ་ཆོས་འཁོར། །
དྲ་མ་དུང་ཕྲེང་གོར་མོ། །
ལྷ་ཁང་མཐོན་པོའི་དྲབ་ན། །
རྩིད་ཕྱར་སྨུག་ནག་ཡོལ་བ། །
བཟོས་དྲུབ་རི་དྭགས་ཕོ་མོ། །
རང་གྲུབ་ལས་ཀྱང་གཟུགས་ལྡན། །
ལྷ་ཁང་གཙུག་ལག་མདུན་དུ། །
ས་དཀར་གཡུང་དྲུང་རི་མོ། །
འཕྱར་བའི་དར་མདུང་རིང་མོ། །
ཐིག་ནག་ཁ་ཊམ་རྩེ་གསུམ། །
ལྷ་ཁང་གཙང་མའི་ཁྱམས་སུ། །
དགེ་འདུན་བརྒྱ་ཚོགས་སྟོང་ཚོགས། །
ངུར་སྨུག་ཆོས་གོས་མནབས་ནས། །
ཐར་ལམ་ཐལ་སྐད་ལྷང་ལྷང་། །
གྲུ་བཞི་ར་བའི་དཀྱིལ་ན། །
ལྷ་བསང་ཤུག་ཙམ་དུ་བ། །
བར་སྣང་དབྱིངས་པའི་ཁྲོད་ནས། །
སྤྲིན་དཀར་གསེང་དུ་འཐིམ་སོང་། །
309



ལྷ་ཁང་གནས་མཆོག་ནང་རྟེན། །
གསེར་སྐུ་ཤིང་སྐུ་འཇིམ་སྐུ། །
རང་བྱོན་འོད་དཔག་མེད་མགོན། །
གསུང་འབྱོན་ཚེ་ལྷ་རྣམ་གསུམ། །
འགྱུར་མེད་རྒྱལ་བའི་གསུང་རབ། །
འདི་ཕྱི་བསྐྱོབ་བའི་ལྷ་ཚོགས། །
བྱིན་རླབས་ཞུགས་པའི་སྐུ་གསུང་། །
ཐུགས་སྨོན་བསྐྱེད་པའི་ཞིང་བཀོད། །
རླབས་ལྡན་ཤིང་ཁྲི་དངུལ་ཁྲི། །
རྒྱབ་ཡོལ་འབུར་བརྐོས་སྤྲིན་རིས། །།
བྱ་ཁྱུང་པད་མའི་ལོ་འདབ། །
གླང་ཆེན་ཤང་ཤང་ལས་བརྒྱན། །
ཙན་དན་མདུན་ཅོག་གྲུ་བཞི། ། ་
ཁོང་གསེང་གསེར་ཉ་ཁ་སྤྲོད། །
དངུལ་དཀར་བུམ་པའི་ཁ་ན། །་
རྨ་བྱའི་སྒྲོ་མདོངས་ལྗང་ངེ་། །
ཕྱག་ལེན་ལི་དཀར་རྡོ་དྲིལ། །་་་
བཟླས་པའི་གསུང་སྔགས་བམ་པོ། །
ནུས་ལྡན་རག་ཤའི་ཕྲེང་བ། །
བྱིན་ཅན་གོས་ཀྱི་ཐུལ་བ། །
310



L
ཀ་མགོའི་བཞིན་མཛེས་ལྷ་མོ། །་་་
ཀ་གདན་པད་འདབ་གཤོག་བརྒྱད། །
གྱད་ཀྱི་མིའུ་ཐུང་ཤེད་ཀྱིས། །
ཀ་གདུང་ཕྲག་ཏུ་ཐེག་འདུག ་ །་་
མདངས་ལྡན་གོས་ཀྱི་རླབས་རིས། ། ་ ་
གཙགས་དྲུབ་རིན་ཆེན་སྣ་བདུན། །
ནེའུ་ལེས་སྐྱུགས་པའི་ནོར་བུ། །
མཛེས་སྡུག་དྲ་བ་དྲ་ཕྱེད། །་ ་
དམར་སེར་གདུགས་དང་ཀ་འཕན། །
ཆོས་དུང་དཀར་པོ་གཡས་འཁྱིལ། །
གནམ་ཡོལ་འཁོར་ལོ་རྩིབས་བརྒྱད། །
དར་མཚོན་ཙོར་ལོ་ཤིག་ཤིག །
དངུལ་དཀར་མན་ཌལ་དཔལ་བེའུ། །
མེ་ཏོག་ནོར་བུ་ཆ་བདུན། །
སྤུས་ལེགས་བཀྲ་ཤིས་རྫས་བརྒྱད། །
དྭངས་གསལ་མར་མེ་ཚེ་འབར། །་
གཙང་ཆབ་བདུད་རྩིའི་མཆོད་པ། ། ། །
འབྲུ་དྲུག་ནས་ཀྱི་ཚོམ་བུ། ། ས་
ཕྱེ་མར་བཟང་དྲུག་ལྷ་བཤོས། །
དྲི་ཞིམ་བདུག་སྤོས་ཐུལ་ལེ། །
311



ལྷ་ཁང་ཕྱོགས་བཞིའི་མཚམས་སུ། །
མཆོད་རྟེན་དཀར་པོ་གླང་བཞི། །
བང་རིམ་བུམ་པའི་རྩེ་རུ། །
གསེར་མདོག་ཉི་ཟླ་གསལ་ལེ། །
བྱང་ཕྱོགས་རྒྱབ་རི་ལྷུན་པོ། །
རྩེ་མོ་སྤྲིན་པའི་ནང་ཟུག །
ཐང་དཀར་རྒོད་པོའི་གཤོག་རྩལ། །
མཁའ་དབྱིངས་ནམ་འཕངས་བསྟད་སོང་། །
ཤར་ཕྱོགས་རྫ་ཆུ་བསིལ་མ། །
ལྷུང་ལྷུང་འབབ་པའི་ཆུ་སྒྲ། །
སྔོ་མེར་དྭངས་གཙང་མཚོ་མོ། ། །
འཇའ་ཚོན་རི་མོའི་གུར་ཕིབས། །
ནུབ་ཕྱོགས་སྤྲིན་པའི་གསེང་ནས། །
འབྲུ་ཆར་ཟིམ་ཟིམ་འཐོར་སོང་། །
བདེ་འཇམ་སྔོ་ལྗང་སྟེང་ནས། །
ཆར་རྡོག་ལུ་གུ་རྩེན་རྩེན། །
ལྷོ་ཕྱོགས་མདུན་རི་ཟླུམ་པོ། །
གསོམ་ཤུག་ཤིང་རིགས་ནགས་ཚལ། །
ས་ནག་མཆིན་པའི་གཏིངས་ནས། །
ལྗང་སྨྱུག་མྱུ་གུ་སྐྱེས་འདུག ། །
312



ཤུག་ཐོག་སྨིན་འབྲས་རིལ་རིལ། །
ས་ལ་འཐོར་པ་ཐར་ཐར། །
ཞོགས་པའི་བྱ་དང་བྱེའུ་རིགས། །
རྩེན་དགའི་འགྱུར་གླུ་གྱུར་རི། །
སྤང་ལྗོངས་བསིལ་བའི་རི་ཀློང་། །
ཁྲ་ཚོམ་མེ་ཏོག་རབ་བཞད། །
དཀར་སེར་ཕྱེ་ལེབ་སྲིན་རིགས། །
འཕུར་རྩལ་གཤོག་པས་གར་རྩེན། །
ལྷ་ཡི་དགའ་ཚལ་མཛེས་ལྗོངས། །
ཁོར་ཡུག་དབེན་ས་གཙང་མ། །
མཐོང་བས་སྐྱེ་འགྲོའི་མགུ་བསྐངས། །
དབང་མེད་ཡིད་སེམས་དྲངས་སོང་། །
སྒོ་ཆེན་ཤིང་གདན་སྟེང་ནས། །
དྲི་མེད་ལྷ་རྫས་དཀར་པོ། །
ལག་གཉིས་ལྷན་དུ་བཤར་ནས། །
དགེ་སེམས་གུས་པས་ཕུལ་ལོ། །
313



འཛོམས་བརྒྱད་བུ་མོའི་རྟོགས་བརྗོད།
གངས་དཀར་གདུགས་ཟོམ་བསྐོར་བའི་རི་རྒྱལ། །
སྤྲིན་དཀར་ལྷབ་ལྷུབ་གཡོ་བའི་ཨ་སྔོན། །
གཡུ་འབྲུག་ས་གཞིར་ལྷུང་འདྲིའི་གཙང་བོ། །
དྲོད་མཉམ་མཁའ་དབུགས་གཙང་བའི་ཞིང་ས། །
རི་ཀློང་ནགས་ཚལ་རྒྱས་པའི་མཛེས་ལྗོངས། །
ལྗང་སྨུག་རླུང་གིས་བསྐྱོད་པའི་སྤང་ཞོངས། །
ལྔ་བཟང་སྤང་སྤོས་དྲི་ཁྱབ་གནས་མཆོག །
བྱ་དང་རི་དྭགས་ལ་སོགས་འཁོར་གནས། །
གཡུ་མཚོ་རླབས་གཡོའི་དཀྱིལ་གྱི་ཉ་མོ། །
གསེར་མིག་གཤོག་དྲུག་ངོམ་པའི་འགྱུར་གླུ། །
གསོམ་ཤུག་ནགས་ཚལ་གསེབ་ཀྱི་ཁུ་བྱུག །
སྤང་ལྗོངས་སྔོ་ལྗང་འབོད་པའི་སྨྲེང་གླུ། །
སྨུག་པོ་གྲུ་བཞི་སྦྲ་རྒན་སྒོ་ཁའི། །
མདོག་ལྡན་ཚར་གོས་གྱོན་པའི་བུ་མོ། །
འཛུམ་གྱིས་བསུས་པའི་ཐག་རིང་མགྲོན་པོ། །
ཇ་ཆང་བཞེས་ལ་བུ་མོའི་ལུགས་བརྗོད། །
314



གནའ་མི་རྒན་པོས་བརྗོད་པའི་དཔའ་གཏམ། །
ཆུ་བོ་བཞིན་བཞུར་བཤད་པའི་མི་ཚར། །
བགྲེས་པའི་རྒན་མོས་སྨྲ་བའི་མཁས་གཏམ། །
སྔོན་བྱུང་འཁོར་བའི་སྒྲུང་གཏམ་ཡིན་ནམ། །
མི་ཁམས་འཁོར་བའི་རྒྱ་མཚོའི་ནང་ནས། །
སྐྱེས་པ་མོ་ལུས་བླངས་པའི་བུ་མོ། །
བསམ་དཀར་ཕ་མས་བསྐྱངས་པའི་བུ་མོ། །
བརྩོན་པའི་ཁྱིམ་གཞི་སྐྱོང་བའི་བུ་མོ། །
སྐྱེ་བ་ཕོ་རེའི་རྩིབ་ན་མོ་རེ། །
གནས་འདུག་བཟའ་ཚང་འཁོར་བའི་གཞི་མ། །
སྐྱིད་སྡུག་མ་འོང་དབུལ་ཕྱུག་མི་ཤེས། །
ཚེ་ཐག་རིང་ཐུང་ལས་ཀྱིས་བསགས་པ། །
ཕྱི་མཛེས་བུ་མོའི་རྒྱ་སྡེའི་མིག་གང་། །་
སྤྱོད་བཟང་བུ་མོའི་ཕ་མའི་སེམས་གང་། །
རྩོལ་བཟང་བུ་མོའི་འཁོར་བའི་ནང་སིམ། །
རིག་ལྡན་བུ་མོའི་ཤེས་བྱའི་སྙིང་ལོན། །
སྐྱེ་བོ་དབང་སྡུད་ཅན་གྱི་མ་ལོ། །
རྟོགས་ལྡན་བླ་བྲེ་ཅན་གྱི་མ་ལོ། །
དཔའ་བོ་ཀོ་ཁྲབ་ཅན་གྱི་མ་ལོ། །
མཛེས་མ་གོས་ཚར་ཅན་གྱི་མ་ལོ། །
： 315



ལོ་ཆུང་བྱིས་པའི་དུས་སུ་བུ་མོ། །
བར་དར་གཞོན་ནུའི་དུས་སུ་ཆུང་མ། །
མཇུག་མཐར་རྒས་པའི་དུས་སུ་རྒན་མོ། །
འཇིག་རྟེན་འཁོར་བའི་གནས་ལུགས་ཡིན་ནམ། །
སྒོང་ལས་གྲུབ་པའི་ཁུ་བྱུག་སྔོན་མོའི། །
གསུང་སྐད་དཔྱིད་ཀྱི་རྒྱལ་མོའི་བསུ་མ། །
མ་ལས་གྲུབ་པའི་བུ་མོ་མཛེས་མའི། །
འཛུམ་ཞལ་གཞོན་ནུའི་སེམས་ཀྱི་མགྲོན་པོ། །
བུ་མོ་བུ་མོ་སྐྱེ་བོའི་ཟླ་ཡ། །
སྐྱིད་ཀྱི་བུ་ཕྲུག་འཁྲུངས་པའི་ཕ་ས། །
མི་ཁྱིམ་ཕྱི་ནང་སྐྱོང་བའི་བདག་མོ། །
གོ་བ་ཨེ་འདུག་བུ་མོའི་རིགས་གྲོགས། །
པུར་གྱི་བྲིས་པའི་སྨིན་ལེགས་ངོ་མཚར། །
ཡ་རབས་སྤྱོད་པ་བརྒྱད་འཛོམས་ཡང་མཆོག །
མི་ཚང་སྤྱོད་ངན་མིག་ཏུ་མི་མཛའ། །
མ་རབས་མཚང་དུ་སྟོན་པ་ཐ་ཆད། །
མཛེས་འཇམ་ལྡན་ཞིང་ཁྱིམ་ཐབ་སྙིང་ཉེ། །
བུ་ཕྲུག་ལུས་སུ་འཁོར་བའི་རྒྱུད་ལྡན། །
སྐྱེ་བ་མེད་ཀྱང་ལུས་ངག་སྤྱོད་པ། །
ཉོན་མོངས་དབང་དུ་མི་འགྲོའི་ཚོད་ཟིན། །
316



ལུས་ཚུགས་ཐུབ་ཀྱང་སྨྲ་བའི་ཚིག་ཉུང་། །
ཕྱི་ཐག་རིང་ཡང་སེམས་ཀྱི་གཞུང་དྲང༌། །
ལས་ལ་ཡང་ཞིང་ལག་འབྲས་ཟས་གཙང་། །
སྤྱོད་བཟང་བུ་མོར་དགོས་པའི་འཛོམས་བརྒྱད། །
ནུ་ཞོས་གསོ་སྐྱོང་བྱས་པའི་བུ་མོ། །
བཅོ་བརྒྱད་ཐོབ་དུས་ཡིད་སེམས་སྡེ་ཤོར། །
བྱ་མོའི་དྲོད་ནས་སྟོར་བའི་བྱེའུ་ཕྲུག །
གཤོག་རྩལ་རྒྱས་དུས་འཕུར་ས་ཨ་སྔོན། །
མཛེས་པའི་བུ་མོ་མཆོད་པའི་ལྷ་མོ།
རིག་རྩལ་མཁས་ན་བུ་མོའི་ཡང་མཆོག །
ལུས་ཀྱི་སྐྱེས་གཟུགས་ཆུ་ཤིང་གཞོན་ནུ། །
དར་སྐུད་ལས་ཀྱང་ཕྲ་བ་ངོ་མཚར། །
དྲང་སྨྱུག་གཞོན་དར་ལུས་ཕུང་ལྡན་པའི། །
རྐང་ལྷམ་ཕྱི་སྟེང་བརྩེགས་པ་མི་མངའ། །
རང་ཚོད་མི་ཟིན་མགོ་སྟོང་བུ་མོ། །
རང་སྣང་མཐོ་བ་དོན་མེད་ཐ་ཆད། །
སྐྱེས་པ་ཕོ་མོས་བུ་ཕྲུག་བསྐྱངས་ནས། །
ཁྱིམ་ཐབ་འཛིན་པ་འཁོར་བའི་གནས་ལུགས། །
ཕོ་རབས་མོ་རབས་བསོགས་པའི་རྒྱུ་ནོར། །
དར་རྒུད་ཡོང་བ་སྔོན་གྱི་ལས་བསགས། །
317



རིག་པའི་སྒོ་ཆེན་ཕྱེ་བའི་ལྡེ་མིག །
རིག་གནས་རང་ལ་འབྱོར་བར་འབད་དགོས། །
ཕྱི་བརྒྱན་གོས་སྣའི་ལག་དར་དབྱུགས་པའི། །
ནང་མཐུན་གྲོགས་པོ་འཁོར་བ་མི་འདུག །
རབ་མཛེས་བུ་མོ་གཞོན་ནུའི་མེ་ཏོག །
དགེ་མཚན་ལྡན་ན་བུ་མོའི་ཡང་མཆོག །
ཟུར་གྱིས་བལྟས་པ་འཛུམ་པའི་ཞལ་རིས། །
གཞོན་བརྒྱའི་ཡིད་སེམས་འགུག་པ་ངོ་མཚར། །
དམར་མདངས་བྱུ་རུའི་འགྲམ་པ་ཡག་པའི། །
མཁུར་གདོང་སྐག་རྩི་བྱུགས་པ་མི་མཛའ། །
གཞན་ལུས་འདོད་པའི་རང་སྣང་འཁྲུལ་ནས། །
རང་ལུས་ནད་ཀྱིས་ཟིན་པ་ཐ་ཆད། །
བཤོར་ལྡན་བུ་མོར་ལྟ་བའི་གྲོགས་མང་། །
རྒྱུད་བཟང་བུ་མོས་བརྒྱ་སྡེའི་ཁ་ཆོད། །
རྒྱན་དྲུག་འཛོམས་པའི་བུ་མོ་གྲགས་ཆེ། །
ལས་རླུང་དར་ནས་བུ་མོར་བུ་མང་། །
སྙིང་རླུང་བཅུད་ནས་གླེན་པའི་སྨྱོ་རྟགས། །
མི་མིན་ལྷ་མིན་འདྲེ་མིན་སྤྱོད་ངན། །
མ་མཛེམ་འུར་གྱིས་ན་ཟླ་བཙལ་ན། །
མཐར་ཐུག་བཟའ་ཟླའི་གནས་རོགས་མི་འདུག །
318



ལེགས་མཛེས་བུ་མོ་སྐྱེ་བའི་ནོར་བུ། །
བཟའ་ཟླ་བརྩེ་ན་བུ་མོའི་ཡང་མཆོག །
སྤྱོད་པ་ལྷད་མེད་པད་མ་དཀར་པོ། །
གསེར་སྦྲང་དྲི་ཡིས་འགུག་པ་ངོ་མཚར། །
དུང་སོ་སུམ་ཅུ་ཆག་སྐྱོན་མེད་ན། །
གསེར་མིན་རག་གི་ཤུན་པ་མི་མཛའ། །
ཁ་ཡག་ཚིག་ཡག་བློ་ལ་བབས་པའི། །
གཞུ་བཀུག་སྨིན་མ་བྲིས་པ་ཐ་ཆད། །
དོན་གྲུབ་བུ་མོའི་བུ་ཕྲུག་ལམ་འགྲོ། །
ཐབས་མཁས་བུ་མོའི་འཁོར་བའི་རྐང་བཟང་། །
ཕྱུག་པོའི་བུ་མོ་སེར་སྣའི་ལག་འཁུམ། །
དབུལ་བོའི་བུ་མོ་ཟས་ཆུ་སྣང་ཡངས། །
རང་ཚོད་བསྟུན་ནས་ལག་ཤེས་ལྡན་ན། །
རང་ཁོག་གསོ་བའི་ཐབས་ཤེས་ལོས་རྙེད། །
བྱམས་སྐྱོང་ཕ་མ་ཡུལ་དུ་བསྐྱུར་ནས། །
གནས་མེད་ཡུལ་གཞན་འཁྱམས་པར་ཡིད་སྨྲེང་། །
རིག་ལྡན་བུ་མོ་རིག་པའི་འཁོར་ལོ། །
ཤེས་རྒྱ་ཆེ་ན་བུ་མོའི་ཡང་མཆོག །
སེམས་བཟང་ཕ་མར་འཁྲུངས་པའི་བུ་མོ། །
གཤིས་འཇམ་རིག་རྒྱུད་དྭངས་པ་ངོ་མཚར། །
319



རང་ལུས་འབྱོར་བའི་གོས་ཕྲུག་ལྡན་ན། །
ལྷ་མིན་ཀླུ་མིན་གསེག་གྱོན་མི་མཛའ། །
མི་མིན་ནོར་མིན་ཁ་ལ་རྒྱུགས་ནས། །
མཚན་མོར་སྲང་ལམ་འགྲིམས་པ་ཐ་ཆད། །
ལས་ཅན་བུ་མོར་ནོར་ལྷ་ཁྱིམ་འཁོར། །
ལས་ངན་བུ་མོའི་ཐོག་ན་རྐྱེན་མང་། །
གོ་རྒས་བུ་མོའི་ངོ་ན་མདངས་མེད། །
ཐབས་སྡུག་བུ་མོའི་ལས་ཀ་རྐང་མེད། །
ཕྱི་ལུས་གོས་དར་ཁ་མདོག་མངོན་ཞིང་། །
ནང་ཁོག་ཟས་བཅུད་ཉམས་ལ་མི་རེ། །
ལ་མདུད་མེད་པའི་བུ་མོའི་ཅར་གཏམ། །
རྐང་ལྡན་སྐྱེ་བོའི་བློ་ལ་མི་འབབ། །
རྒྱུད་བཟང་བུ་མོ་འཁོར་བའི་སྲོག་ཤིང་། །
ཕ་མར་བྱམས་ན་བུ་མོའི་ཡང་མཆོག །
དམར་ཆུང་བྱུ་རུ་སྣོད་དུ་ཡོད་ན། །
མ་ཆག་མགྲིན་པར་བརྒྱན་ན་ངོ་མཚར། །
ལན་བུ་རྐང་གསུམ་ཐུར་དུ་འཕྱངས་ནས། །
ཀླུ་རྫོངས་མདོས་ཞྭ་མགོ་ལ་མི་མཛའ། །
འཇིག་རྟེན་ཁྲ་མིན་མིག་ཏུ་ཤར་ནས། །
རང་ཁྱིམ་སྟོང་བར་ཕུད་པ་ཐ་ཆད། །
320



ཕྱུག་པོའི་བུ་མོ་བསྟོད་པའི་མི་མང་། །
རྒས་པའི་བུ་མོའི་ཚིག་ལ་ཆོད་མེད། །
རྒྱུ་ནོམ་ཡོད་ན་བུ་མོ་བུ་སྤུན། །
རྒྱུ་ནོམ་མེད་ན་བུ་མོ་དཔོན་གཡོག །
དངུལ་དཀར་པ་ཏྲ་སྐེད་པར་བཅིངས་ནས། །
གྲང་ངར་འཁྱགས་པའི་བསེར་ཁ་མི་ཁོག །
བསླངས་ན་རིན་ཆེ་བྱིན་ན་མི་དགོས། །
བུ་མོ་ལས་ཀྱང་དཀོན་པ་ཨ་མཚར། །
ཡིད་འཕྲོག་བུ་མོའི་སྐྱེས་གཟུགས་གཞན་ངོམ། །
ལུས་ཕུང་གཙང་ན་བུ་མོའི་ཡང་མཆོག །
མདོག་ལྡན་གོས་ལྭ་སྲམ་ལྤགས་བསླན་ནས། །
འདབས་སྡུད་གཤིག་གཤིག་ལྡེམ་པ་ངོ་མཚར། །
སོར་མོ་བཅུ་ཡི་རྩེ་སྟེང་མཉམ་ན། །
མཚལ་དམར་སེན་མོར་བྱུགས་པ་མི་མཛའ། །
མི་བཤད་དགུ་བཤད་ཁ་འབར་བདུད་མོའི། །
ཁ་ཚོད་མི་ཟིན་འདྲེ་བཤད་ཐ་ཆད། ། །
ཁུ་བྱུག་སྟོང་སྐད་བུ་མོའི་སྨྲེང་རོགས། །
འཇའ་ཚོན་སྣ་ལྔ་བུ་མོའི་བཤོར་རོགས། །
སྣུམ་གྱི་མར་མེ་བུ་མོའི་འདུག་རོགས། །
བལ་དཀར་ཕྱིང་གདན་བུ་མོའི་ཉལ་རོགས། །
321



དལ་བའི་ལུས་ཕུང་ཡིད་བཞིན་ནོར་བུ། །
སྔོན་བསགས་ལས་ཀྱི་གྲུབ་པའི་འབྲས་བུ། །
རང་བཞིན་བཟང་ཞིང་སྨིན་པའི་ལང་ཚོ། །
དངོས་གྲུབ་མེད་པའི་ནོར་བུ་དགོས་མེད། །
ཀུན་ལྡན་བུ་མོ་ཕ་མའི་ལག་རྟེན། །
ཁོག་རྒྱ་ཆེ་ན་བུ་མོའི་ཡང་མཆོག །
དྲིན་ལས་བསྐྱངས་པའི་དྲིན་ཅན་ཕ་མ། །
ལག་གཉིས་མཆོད་པར་བྱེད་པ་ངོ་མཚར། །
རང་ཁྱིམ་བཅུད་ལྡན་མར་རྩམ་འཛོམས་ནས། །
སྡེ་ཟས་སྔོ་ཟས་ཧེབ་ཟ་མི་མཛའ། །
གཏི་མུག་གཡོ་སྒྱུའི་ལུས་ཕུང་ཟིན་ནས། །
བུ་ཆུང་ཕོ་བ་ལྟོགསས་པ་ཐ་ཆད། །
མིང་སྲིང་བརྩེ་སེམས་ཆེ་བའི་སྲིང་མོ། །
གནས་ཁྱིམ་བཟའ་ཟླ་འགྲིག་པའི་སྲུ་མོ། །
རང་ཁྱིམ་ཟས་བཅུད་ལྡན་པའི་བདག་མོ། །
དབེན་པའི་གནས་སུ་འགྲིམ་པའི་ཇོ་མོ། །
དངུལ་དཀར་བུམ་པ་གོས་ཀྱི་ཐུམ་ཅན། །
བྱིན་ཅན་བླ་མའི་ཕྱག་གི་ནོར་བུ། །
གཡུ་བྱུར་བརྒྱན་པའི་བུ་མོ་མཛེས་མ། །
དབང་སྡུད་སྐྱེ་བོའི་སེམས་ཀྱི་ནོར་བུ། །
322



རྐྱལ་སྟོང་བུ་མོའི་མགོ་རྣ་ཀྲོག་ཀྲོག །
གཞོན་ནུ་མིག་གིས་བསུ་བའི་ཡང་མཆོག །
ཏིང་གསལ་འགུག་མཉེན་ངག་གི་རོལ་མོའི། །
སྙན་པའི་གླུ་གཞས་ལེན་པ་ངོ་མཚར། །
རང་སེམས་མཐུན་པའི་གྲོགས་པོ་ཡོད་ན། །
མི་འཁྱམས་བཙལ་ནས་མཚན་ཕུད་མི་མཛའ། །
ཆགས་པའི་དབང་གི་ཡིད་སེམས་འཕྱོ་ནས། །
མི་ལ་ཡག་བཙོག་མི་འཛེམ་ཐ་ཆད། །
མགོ་མེད་ཁྱིམ་ལས་སྐྱེས་པའི་བུ་མོ། །
ཞེ་སྡང་སྦྲུལ་གྱིས་ལུས་ཕུང་བཅིངས་ནས། །
ཁ་མིག་གཙང་ལས་སྙིང་དོན་མེད་པའི། །
ནམ་ལངས་མི་ལ་འཛིང་འཁོན་རང་སྐྱོན། །
འཇིག་རྟེན་ཕོ་མོ་གཅིག་ལ་གཅིག་འཁེན། །
དྲིན་ཅན་མ་ལོའི་སྐྱེས་པ་མོ་ལུས། །
བུ་མོ་མེད་ན་འཁོར་བའི་ཤུལ་ཆད། །
ཆར་ཆུ་མེད་ནུ་མྱུ་གུ་མི་སྐྱེ། །
མི་ཚང་བུ་མོས་མི་སྤྱོད་མི་ཤེས། །
སྟོང་གཏམ་བཤད་ན་བུ་མོའི་ཡང་མཆོག །
དཀར་འཇམ་དྲི་མའི་མ་གོས་ཤ་ཁ། །
སྲིན་ནད་གྲིབ་ཀྱི་མ་བཟུང་ངོ་མཚར། །
，
323
323



སྨུག་པོ་མདངས་ལྡན་སྐྲ་ལོ་སྐྱེས་ན། །
དམར་ལྗང་ཚོན་རྩི་བྱུགས་པ་མི་མཛའ། །
བུ་ཆུང་ཕ་མའི་པང་དུ་འཕངས་ནས། །
མི་འཁྱར་རྗེས་སུ་ལང་ཤོར་ཐ་ཆད། །
ཁྲ་ཁྲ་རིགས་རིགས་མིག་ཏུ་མཛེས་པའི། །
ངོ་རིག་ངོ་བསྟོད་རྣ་བར་སྙན་པའི། །
སྣ་ལྔའི་ཙོར་ལོ་ལུས་ལ་བཅིངས་པའི། །
ལུས་ཕུང་རླུང་གི་ཁུར་བ་མིན་ནམ། །
གྲུ་བཞི་སྒོ་གཅིག་ཁང་མིག་ནང་གི །
འབྲི་མར་སེར་པོའི་སྒྲོན་མེའི་འོག་ནས། །
མཚན་མོར་བརྩེ་འདུན་མི་གསང་ལྷུགས་པས། །
ཤ་ཡི་མདུད་པ་བཤིགས་ནས་མཆོག་སྟེར། །
ཁ་མང་བུ་མོ་རུ་སྡེའི་སྐད་རྒྱག ། །
ཁ་ཁོག་མཚུངས་ན་བུ་མོའི་ཡང་མཆོག །
རིན་ཆེན་མུ་ཏིག་མགྲིན་དུ་བསྟར་ནས། །
ཁྲོམ་ཆེན་དཀྱིལ་ན་འཇོ་སྒེག་ངོ་མཚར། །
སྨིན་མ་ཚེས་རིས་སྐྱེས་རྫོངས་འཐུག་ན། །
སྨུག་པོ་རྭ་ཚའི་མདོག་སྒྱུར་མི་མཛའ། །
སྐྱེ་བོ་ཀུན་མཐོང་ཧམ་པ་ལངས་ནས། །
རང་བཟའ་སྡུག་གིས་མནར་བ་ཐ་ཆད། །
324



མདོ་མེད་བུ་མོ་སྐྱིད་སར་མི་འདུག །
སྐྱ་རིང་བོང་བུའི་གསེར་སྒ་མི་ཐེག །
ཡུག་ནག་འབྲས་བུ་བརླན་གྱིས་མི་རུལ། །
ཁྲེད་མེད་བུ་མོར་མཐུན་པའི་གྲོགས་མེད། །
སྐྱེ་བརྒྱའི་མི་ཐུབ་སྲིན་མོ་ངོ་དམར། །
ས་མཐར་འགྲིམ་པའི་སྟག་མོ་ལྕགས་མཆུ། །
གསང་ཚིག་མི་ཚོགས་ར་རྐྱལ་ཁུལ་མོ། །
འཁོན་འཛིང་ལས་ཀྱང་ཚིག་དོན་མི་འདུག །
ཚིག་ཉུང་བུ་མོ་ཁོག་ན་ཤེས་ཅན། །
ཁ་རྫུན་མི་བཤད་བུ་མོའི་ཡང་མཆོག །
གཤིས་འཇམ་ལྡན་པའི་རྒྱུད་བཟང་བུ་མོར། །
སྐྱེ་བོ་ཀུན་གྱིས་སྨོན་པ་ངོ་མཚར། །
ཕ་བཟང་བུ་མོས་འཁོར་བ་བསྐྱངས་ན། །།
ཁ་འཁྱམ་བུ་ཡིས་ཕྲག་དོག་མི་མཛའ། །
མི་ཚེ་གཅིག་ཏུ་འབད་པའི་བསོགས་པ། །
ལྷམ་ཆད་ཚུན་ལས་མེད་པ་ཐ་ཆད། །
ཤ་མེད་འདོ་བ་འཚོང་ལ་མི་བྲིན། ། །
མི་མཛེས་བུ་མོ་གཞོན་ནུའི་མི་འདོད། །
སྣུམ་མེད་མར་མེའི་མུན་པ་མི་གསལ། །
བཟང་མེད་བུ་མོའི་གནས་གོ་མི་ཆོད། །
325



བུ་ཕྲུག་ཡོད་པའི་དུས་སུ་ཨ་མ། །
ལོ་ན་རྒས་པའི་དུས་སུ་ཨ་ནེ། །
གོ་ཁ་ལྷུང་གི་དུས་སུ་རྒན་མོ། །
འཆི་བདག་འབོད་པ་མ་ཐོན་ཧོན་ལོག །
ཞལ་དཀར་བུ་མོ་བལྟ་བའི་མི་མང་། །
ཁ་སེམས་དཀར་ན་བུ་མོའི་ཡང་མཆོག །
སོར་བཅུ་བཀྲ་ཤིས་ཕྱག་རྒྱ་གོར་མོ། །
བསྙམས་པའི་མཉེན་མྱུར་ལྡན་པ་ངོ་མཚར། །
རིན་ཆེན་སྣ་ལྔའི་རྒྱན་ཆ་འདོགས་ན། །
ཤེལ་ཆག་རྡོ་ཆག་བསྟར་ན་མི་མཛའ། །
སྡེ་མཐའི་ཁ་རྫུན་བདེན་པར་སྣང་ནས། །
མཐུན་པའི་མི་ཁྱིམ་གཏོར་བ་ཐ་ཆད། །
རང་འབྱོར་རང་ཁ་གསེར་གྱི་སྒོ་མོ། །
རང་སྲོག་རྩ་ནས་གཅོད་པའི་སྟ་རེ། །
བཟའ་ཟླ་མི་འཚམས་ཁེར་འདུག་སྲིན་མོ། །
བར་ལ་རྡོ་ནག་ཟུར་གསུམ་འཛུགས་དགོས། །
རྨ་བྱའི་སྒྲོ་གུར་ཕེབས་པ་འདོད་པ། ། ་
བུ་མོའི་འཛུམ་མདངས་སྟོན་པ་འདོད་པ། །
བརྒྱ་སྡེའི་མིག་གིས་ལྟ་བ་བཤོར་རོ། །
ཡིད་དུ་ཡང་ཡང་དྲན་པ་བརྩེ་དུང། །
326



ཐབས་མཁས་བུ་མོ་ས་མཐར་འཁོར་ནས། །
ལོངས་སྤྱོད་འཛོམས་ན་བུ་མོའི་ཡང་མཆོག །
རང་ཁྱིམ་སྐྱོང་བའི་བློ་ལྡན་བུ་མོའི། །
འཇིག་རྟེན་མི་ཆོས་མཁས་པ་ངོ་མཚར། །
མིད་ཐག་ཕྲ་མོའི་སྐད་གསེང་དྭངས་ནས། །
སྨྱོན་མའི་ལྷ་འབོད་ཀླུ་འབོད་མི་མཛའ། །
འདོད་པའི་ཆགས་པ་མེ་ལྟར་འབར་ནས། །
མགོ་མེད་མཁར་གྲོང་འཁྱམས་པ་ཐཆད། །
དགའ་བའི་དུས་སུ་ལྷ་མོ་ཞལ་དཀར། །
སྡུག་པའི་དུས་སུ་འདྲེ་མོ་སྣ་ནག །
མི་བཤད་དགུ་བཤད་དཀར་ནག་མགོ་སློག །
སྐྱེ་བ་མི་དགོས་སྲོག་གི་གཤེད་མ། །
བཤད་པ་གོ་མེད་བསླབས་པ་ཤེས་མེད། །
དྲིན་ལ་ངོ་མེད་གཡར་བ་སྐྱིན་མེད། །
བཅར་དུས་གློ་མེད་བལྟས་དུས་ཡག་མེད། །
འཐབ་ན་མི་ཐུབ་བུ་མོའི་རྐང་འདྲེན། །
རྐང་གཙང་བུ་མོ་ཕ་མའི་སྐྱེས་རྒྱུད། །
རང་བཞིན་དྲང་ན་བུ་མོའི་ཡང་མཆོག །
ཁྲམ་པའི་བློ་བཀོད་གོ་དམར་ཐུམ་གྱིས། །
སྐྱེ་བོ་ཕལ་ཆེར་དམ་འདོགས་ངོ་མཚར། །
-
327



རབ་ལེགས་གསེར་དངུལ་རྒྱན་ཆ་བཏགས་ནས། །
ཕ་མེད་བུ་ཕྲུག་སྐོར་ཁྲིད་མི་མཛའ། །
གཅེར་བུར་རྐང་རྡེབ་གླུ་གཞས་བླངས་ནས། །
ལང་ཚོའི་འཛུམ་མདངས་བཙོངས་པ་ཐ་ཆད། །
ཞལ་རིས་དཀར་མཛེས་དྲི་མེད་ཀླུ་མོ། །
མཁུར་བ་དམར་མདངས་སྨིན་པའི་ཨ་མ། །
སོར་ལྔའི་རེག་པའི་དབང་མེད་རྩི་ཤོར། །
མཐོ་མིན་དམའ་བའི་སྙིང་ཚིག་ཁས་བཤད། །
རླུང་ཁུར་ལོ་མ་ལྷུང་ས་ས་སྟེང་། །
ས་མཐའི་རྒན་མོ་འཁོར་ས་རང་ཡུལ། །
ཕོ་མོའི་བར་གྱི་མཐུན་པའི་སྣང་བ། །
བུ་ཕྲུག་ཡོད་ན་ཕོ་མོའི་འདོགས་ཐག །
གླེན་པའི་བུ་མོ་བརྒྱ་སྡེའི་ཁས་མཉེད། །
ལས་བརྩོན་ཆེ་ན་བུ་མོའི་ཡང་མཆོག ། །
བདེ་སྡུག་མི་བཤད་མགོ་ལུས་བསྒུར་ནས། །
བཟའ་ཚང་འཚོ་སྐྱོང་འབད་པ་ངོ་མཚར། །
ཝ་དམར་ཞྭ་མོ་མགོ་ལ་གོན་ནས། །
གྲ་ཁ་མེ་ལ་གཞེས་པ་མི་མཛའ། །
དྲིན་ཅན་དྲིན་ལས་བསྐྱངས་པའི་ཕ་མ། །
ཁ་ངན་ཚིག་གིས་དམོད་པར་ཐ་ཆད། །
328



མི་འགྲིམ་དགུ་འགྲིམ་སྡེ་མཐའི་རྒན་མོ། །
མི་ཤེས་དགུ་ཤེས་འདྲེ་མོ་ངོ་དམར། །
འཚམ་བཟུང་མེད་པའི་བདུད་མོ་ཁ་ངན། །
ཡུག་ས་ཐེངས་དགུ་འབུད་པའི་ཡ་མོ། །
ལྕགས་ནག་ཟོར་བའི་ལྗང་སྨྱུག་བྲེགས་ནས། །
འབྲུ་དྲུག་རླུང་ལ་བཤར་བའི་བུ་མོའི། །
སེམས་པ་རྟ་རྒོད་མཐུར་མེད་འདྲ་བོ། །
ཡིད་མཐུན་གཞོན་ནུའི་ཕྱོགས་སུ་ཤོར་འདུག །
ཕ་ངན་བུ་མོ་དྲན་པའི་བློ་མང་། །
ཕྱི་འདང་ཕོག་ན་བུ་མོའི་ཡང་མཆོག །
གནས་འགྲིམ་བུ་མོ་འགྲོ་ཉིན་འུར་ཆེ། །
གོམ་གོ་ཆོད་ན་བུ་མོ་ངོ་མཚར། །
ལུས་ཕུང་གཟིག་སྲམ་གོས་ཀྱིས་བརྒྱན་ནས། །
སྒོ་ཁྱི་མུ་གེས་གསོད་པ་མི་མཛའ། །
ཆུང་དུས་ནུ་ཞོས་གསོ་བའི་ཕ་མ། །
རྒས་དུས་ས་མཐར་བསྐྱུར་པ་ཐ་ཆད། །
རྒྱུ་ནོམ་ཧམ་ནས་རང་ལུས་གཞན་བཙོངས། །
ཕ་མ་རིག་ན་མིག་གི་གདང་ཅེར། །
བུ་ཕྲུག་མགོ་རུ་ཐལ་ལྕག་ཐག་ཐག །
དེ་འདྲའི་བུ་མོ་མི་ཡི་ཐ་མ། །
329



ཟས་མེད་བུ་མོ་སྔར་ཉིན་ཕྱི་ཉིན། །
རྒྱུ་མེད་སྐྱེ་བོ་སྔར་ལོ་ཕྱི་ལོ། །
འཁོར་བའི་བཟང་ངན་ལུས་ཀྱི་འབད་རྩོལ། །
བུ་ཕྲུག་ཡོད་མེད་འབྱུང་བཞིའི་འཁོར་ལུགས། །
ལས་ཅན་བུ་མོའི་བསམ་པའི་དོན་གྲུབ། །
ཚེ་ཐག་རིང་ན་བུ་མོའི་ཡང་མཆོག །
ཞག་པོ་སུམ་བརྒྱ་དྲུག་བཅུའི་ཉིན་རེར། །
ཕྱག་འཚལ་མཆོད་པ་མི་འཆད་ངོ་མཚར། །
སྒོ་ན་ཕྱུགས་མེད་ཁྱིམ་ན་ཟས་མེད། །
དུང་རལ་བཏགས་པའི་རྒྱབ་ལག་མི་མཛའ། །
རང་ལུས་གཙང་མ་མི་ལ་གཡར་ནས། །
དངོས་པོའི་འདོད་པ་ཚིམས་པ་ཐ་ཆད། །
བུ་ཕྲུག་པང་ན་གཉིད་པའི་བུ་མོ། །
གླུ་ཆུང་ངག་གིས་འགུག་པའི་བུ་མོ། །
མིག་གཉིས་རྒྱང་དུ་བལྟ་བའི་བུ་མོ། །
སེམས་ནས་མཐུན་རོགས་བསྒུག་པའི་བུ་མོ། །
བུ་ཕྲུག་སྐྱེ་བ་བུ་མོའི་གཤིས་ལུགས། །
གོ་ཁྲབ་མདའ་མདུང་དམག་མིའི་ཆ་ལུགས། །
དམར་སེར་གྱོན་པ་བླ་མའི་ཆ་ལུགས། །
ཟིང་ཟིང་འུར་འུར་འཁོར་བའི་ཆ་ལུགས། །
330



བཙན་པོའི་བུ་མོ་དུག་གི་སྡོང་བོ། །
མི་ལ་དམོད་མོ་བྱེད་པའི་ཡང་མཆོག །
རིག་ལྡན་སྤྱོད་བཟང་ན་ཆུང་བུ་མོ། །
ལས་བསགས་སྡེ་ཁྱིམ་སྐྱོང་པ་ངོ་མཚར། །
རང་བཞིན་དྲང་ཞིང་བྱང་སེམས་ལྡན་ན། །
དོན་མེད་ངོ་ཚའི་ངོ་གནོང་མི་མཛའ། །
ལ་བཤད་ལུང་བཤད་ལྕེ་དགུའི་འདྲེ་མོ། །་
ཕུ་ནུ་ནང་དཀྲུགས་བྱེད་པ་ཐ་ཆད། །
ཞྭ་གོས་ལྷམ་གསུམ་གྱོན་པ་མིའི་ལུགས། ། །
སྐྲ་ནག་སུམ་སླས་བུ་མོའི་ཆ་ལུགས། །
གཡུ་བྱུར་རྒྱན་ཆ་བུ་མོའི་བཤོར་ལུགས། །
རྣ་ལོང་གདུ་བུ་བུ་མོའི་འདོགས་ལུགས། །
མ་ཡི་པང་ནས་རྟོགས་ལྡན་བུ་ཆུང་། །
རིག་ལྡན་སྐྱེ་བོའི་ནང་གི་ཡང་རྩེ། །
ས་ལས་གྲུབ་པའི་སྡོང་ཕྲུག་རྩ་ཅན། །
འབྲི་ཤུག་ཙན་དན་ལས་ཀྱང་དྲི་བཟང་། །
གོ་རྒས་བུ་མོའི་གནས་ཡུལ་མི་རྙེད། །
བྱིས་ཕྲུག་མ་ཁྲིད་བུ་མོའི་ཡང་མཆོག །
ལུས་ཕུང་དར་ཞིང་ཁ་ཁོག་ཡངས་པའི། །
མི་ལུས་རིན་ཆེན་ཐོབ་པ་ངོ་མཚར། །
331



སྐྱེས་གཟུགས་ལྟ་སྡུག་སྤྱོད་ལུགས་ངན་པའི། །
གསེར་དངུལ་བཏུམས་ཀྱང་མིག་ཏུ་མི་མཛའ། །
ཐབ་ན་མེ་མེད་སྣོད་ན་ཆུ་མེད། ། །
འཁྱགས་ཟས་ཕ་མར་སྟེར་བ་ཐ་ཆད། །
དབྱར་གསུམ་ཆར་ཆུས་སྦངས་པའི་བུ་མོ། །
དགུན་གསུམ་གྲང་ངར་གཞུས་པའི་བུ་མོ། །
འདོ་ཕྲུག་རྩྭ་ཁར་ཕུད་པའི་བུ་མོ། །
སྣམ་བུ་དཀར་ནག་འཐག་གི་བུ་མོ། །
ཕོ་སར་མོ་སར་མཚན་མོའི་སྙེན་དུང་། །
འདོད་ཚིམས་ལས་ཀྱི་གྲུབ་པའི་བུ་ཕྲུག །
དབང་བོ་རྣམ་ལྔ་དྭངས་པའི་རྩེ་དགོད། །
མ་ཆུང་སེམས་ནས་མཆེད་པའི་ཤ་ལོག །
ཕ་བཟང་བུ་མོ་བརྒྱ་སྡེའི་ཡིད་སྨོན། །
ཕུ་ནུ་བྱམས་སྐྱོང་བུ་མོའི་ཡང་མཆོག །
རིན་ཆེན་ཕྲ་ལྡན་པ་ཏྲའི་ག་བུ། །
བཏགས་པའི་དགའ་བཟང་བུ་མོ་ངོ་མཚར། །
དོན་མེད་སྐྱེ་བ་མིག་གིས་འཚོས་ནས། །
མི་སྨྲ་མིག་གིས་འཕྲིན་བསྐུར་མི་མཛའ། །
ལོངས་སྤྱོད་དར་ཞིང་བཟའ་ཚང་འཛོམས་རུང༌། །
གཡོག་མོ་ཟས་ཀྱིས་མནར་བ་ཐ་ཆད། །
332



ནུ་བཞི་འབྲི་མོ་བཞོ་ནུའི་བུ་མོ། །
འབྲུ་དྲུག་རླུང་བསེར་བཤེར་བའི་བུ་མོ། །
མིང་སྲིང་ལུས་ཀྱི་བསྐོར་བའི་བུ་མོ། །
ཟས་སྣ་སྣོད་དུ་བསྒྲིགས་པའི་བུ་མོ། །
མི་མེད་ཡུལ་ནས་རྣ་མཆོག་ནང་ལ། །
ཚིག་གསུམ་བཤད་ནས་གཞོན་ནུའི་མགུ་གང་། །
ཀ་བཞི་གདུང་བརྒྱད་འདུག་ཁང་ནང་གི །
ཕྱིང་གདན་དཀར་པོའི་སྟེང་དུ་འདུག་རོགས། །
ན་ཆུང་བུ་མོའི་ལང་ཚོ་དཔལ་རྒྱས། །
གླུ་གར་རྩེ་ན་བུ་མོའི་ཡང་མཆོག །
ནུ་འབུར་གོས་ཀྱིས་བཏུམས་པའི་མཛེས་མ། །
དྲུག་ལྡན་དབྱངས་རྟ་མཁས་པ་ངོ་མཚར། །
འགྲོས་འདུག་ཁ་ནུས་མངར་རིགས་མི་འཆད། །
ཚིལ་ལྟེམས་འཁྱག་པའི་ལུས་ཕུང་མི་མཛའ། །
ང་རྒྱལ་དགུང་ལས་མཐོ་བའི་ངར་མ། །
ལག་པའི་བཙེམས་པོ་མི་ཤེས་ཐ་ཆད། །
བྱུ་རུ་དམར་རྐང་ཕྲེང་བའི་མགྲིན་རྒྱན། །
ལན་བུ་སུམ་རྐང་བསླས་མའི་ཕྲག་རྒྱུན། །
སྣམ་ཕྲུག་པ་ཏྲ་གཙགས་མའི་པང་རྒྱན། །
གོས་ཆེན་ཤིང་ལོ་ཅན་གྱི་ལུས་རྒྱན། །
-
-
333



ཁྲ་ཡག་མིག་ལྕིབས་ཆ་ག་གཉིས་བརྩེག །
དུང་སོ་སུམ་བཅུ་མཉམ་པའི་སྨྲ་དག །
སོར་བཅུ་དྲང་མཉེན་ཕྲ་མོའི་སྟེང་དུ། །
མཚར་མཚར་ཐེངས་གཅིག་བྱུགས་ན་ཨེ་མ། །
དབུལ་བོའི་བུ་མོ་གོས་བརྒྱན་མདོག་ངན། །
རྒྱུད་འཇམ་གཤིས་བཟང་བུ་མོའི་ཡང་མཆོག །
འཛུམ་ཞལ་བཅོ་ལྔའི་ཞྭ་གང་དུང་ཟླ། །
སྤྲིན་པའི་གསེབ་ནས་འོད་འཕྲོས་ངོ་མཚར། །
བསོགས་པའི་རྒྱུ་ནོར་མང་ཉུང་ཡོད་ཀྱང༌། །
མེད་པ་ཡོད་ཟེར་ཁ་ལབ་མི་མཛའ། །
མི་ལ་ངན་བཤད་དབྱངས་ལས་སྙན་པའི། །
མི་ཚེ་སྟོང་ཟད་གཏོང་བ་ཐ་ཆད། །
འཇིག་རྟེན་མོ་ལུས་བླངས་པའི་བུ་མོ། །
དར་ཚོན་ཙོར་ལོ་བཏགས་པའི་བུ་མོ། །
ཡ་རབས་སྤྱོད་པ་བསླབས་པའི་བུ་མོ། །
གཡུ་བྱུར་རྒྱན་ཆ་འཛོམས་པའི་བུ་མོ། །
ནགས་ཚལ་སྟུག་པོའི་གསེང་གི་སྡོང་ཕྲན། །
ལྷ་ཁང་འདུ་ཁང་ཀ་བའི་སྲོག་ཤིང་། །
མི་ཁྱིམ་མཛེས་སྡུག་ལྡན་པའི་བུ་མོར། །
དཔའ་བོ་འཁོར་བ་སྲིད་པའི་དཔེ་ལུགས། །
334



གཉོམ་ཆུང་བུ་མོ་ཚོགས་པའི་ཟུར་འདུག །
ཤེས་རྒྱ་ཆེ་ན་བུ་མོའི་ཡང་མཆོག །
ཟ་འོག་དར་ཟབ་གོས་ཀྱིས་བརྒྱན་ནས། །
སོར་ལྔའི་པི་ཝང་མཉེན་སྡེབ་ངོ་མཚར། །
མ་ཁྱིམ་བདག་མོས་གཡོས་ཇ་དཀྲུགས་ནས། །
སེར་སྣའི་ལྐོག་ཟས་ཁེར་ཟ་མི་མཛའ། །
རང་ཤ་མཆེད་པའི་བུ་ཕྲུག་ཐང་འཕེན། །
བསམ་མེད་མི་རྗེས་འདེད་པ་ཐ་ཆད། །
གནག་མོ་འབྲི་མོའི་རྩིད་བཤོམ་ནང་ནས། །
ནུ་རྩེ་ཤག་ཤག་བཞོས་པའི་སྐྱོ་གླུ། །
རི་རྒྱལ་གཡང་དཀར་ལུག་ཁྱུ་བསྐོར་ནས། །
འདབས་ན་ལུ་གུ་པང་བའི་སྐྱོ་གླུ། །
མེ་ཏོག་དྲི་ལ་འཁོར་བའི་སྦྲང་མ། །
སྣ་ཚོགས་མདོག་ལ་དགའ་བའི་བུ་མོ། །
རང་བྱུང་ལས་ཀྱི་བསགས་པའི་འབྲས་བུ། །
འགྱུར་བ་མེད་པ་འཇིག་རྟེན་ཆོས་ཉིད། །
བཤོར་བོའི་བུ་མོ་མིག་གི་བསོད་ནམས། །
སྐྱེ་ལུས་གཙང་ན་བུ་མོའི་ཡང་མཆོག །
མི་ཚོགས་མོ་བརྒྱའི་རོལ་རྩེད་གྲལ་ནས། །
མིག་ཆུང་ཟུར་གྱི་འཛུམ་པ་ངོ་མཚར། །
335



འབའ་འབའ་ལུ་གུ་མཆོང་ལྡིང་བྱས་འདྲའི། །
གར་ལ་རྩེ་བའི་སྨྱོ་ལྡིང་མི་མཛའ། །
ངོ་གནོང་ངོ་ཚ་མེད་པའི་ཁྲེལ་མའི། །
སྡང་བའི་མིག་ཞགས་གཞན་འཕེན་ཐ་ཆད། །
མི་ཁར་མི་རྒྱུག་བློ་ལྡན་བུ་མོ། །
མི་ཚེ་མཐར་ཕྱིན་ཐུབ་པའི་བཟའ་ཚང་། །
རྩེད་དགའ་ལོངས་སྤྱོད་མི་ཡི་བསོད་ནམས། །
རྩེ་མཚར་བཤད་པ་མ་མཆུའི་ཁ་རླངས། །
འདབས་མ་ལྷབ་ལྷུབ་གོས་ཀྱི་ལཱ་བ། །
འབྲུག་ཚང་རེ་མོ་གསེར་མདོག་གད་སེ། །
མ་བསྣོག་ཐུར་དུ་འཕྱངས་པའི་ཕུ་ཐུང༌། །
ཐེངས་གཅིག་ལག་ཏུ་བཟུང་ན་ཨེ་མ། །
ཆོས་དད་ཆེ་བའི་བུ་མོ་སེམས་བཟང་། །
མཆོད་ཕྱག་ཐུབ་ན་བུ་མོའི་ཡང་མཆོག །
ཕ་མ་བརྩེ་ཞིང་གཉེན་ལ་བྱམས་པའི། །
སྒྲོན་མ་དབྱངས་ཀྱིས་ཁེར་འདོན་ངོ་མཚར། །
དོན་བརྒྱའི་ནང་དུ་ཁ་ཚིག་ཐོན་ནས། །
འཚམས་འཛིན་མེད་པའི་རྙོག་གཏམ་མི་མཛའ། །
མགོ་སྟོང་རྐྱལ་སྟོང་གཞུངས་ཤོར་ཡ་མོའི། །
འདོད་པ་ཚོད་འཛིན་མེད་པ་ཐ་ཆད། །
336



གསེར་དངུལ་འདོགས་པ་བུ་མོའི་ཆ་ལུགས། །
སྡེ་ཁྱིམ་འགྲིམ་པ་བུ་མོའི་གནས་ལུགས། །
བུ་ཕྲུག་འཁྲུངས་པ་བུ་མོའི་རང་གཤིས། །
ཕོ་མོ་མཐུན་པ་འཇིག་རྟེན་འཁོར་ལུགས། །
མཛེས་པའི་སྐྱེས་གཟུགས་བུ་མོའི་ནོར་བུ། །
འཛོམས་པའི་བཟའ་ཟླ་བུ་མོའི་བདེ་སྐྱིད། །
འཁྲུངས་པའི་བུ་ཕྲུག་བུ་མོའི་དངོས་གྲུབ། །
ཡག་བཙོག་ཟེར་བ་མིག་གི་ལྟ་སྟངས། །
ཚགས་ཡང་བུ་མོའི་ཁོར་ཡུག་གནས་གཙང་། །
ཟས་བཅུད་འཛོམས་ན་བུ་མོའི་ཡང་མཆོག །
ཐོ་རེངས་སྐར་ཆེན་ཁེའུ་ནས་ཤར་དུས། །
འབྲི་མོའི་བཞོ་སྒྲ་ཤག་ཤག་ངོ་མཚར། །
བུ་དང་བུ་མོའི་མཐུའ་ལ་བསྐོར་ནས། །
ངོ་ཚ་མེད་པའི་ཆགས་བཤད་མི་མཛའ། །
ཚིག་དང་མིག་བདའི་གཞན་ལ་དམའ་འབེབས། །
བཟའ་ཚང་བར་དུ་ཐེ་གཏོགས་ཐ་ཆད། །
གཉེན་ལ་བརྩེ་མེད་གྲོགས་ལ་གློ་མེད། །
མེད་མུག་ཁ་ནས་མི་འཆད་ཐབས་རྡུགས། །
ཆོག་ཤེས་མེད་ཀྱང་འདོད་པ་མི་ཚིམ། །
འཆི་ནད་ལུས་ཟིན་མི་ཤེས་བླུན་པོ། །
337



མི་ཚེ་རྩོལ་འབད་བྱས་པའི་རྒྱུ་ནོར། །
བསོགས་དཀའ་འཇིག་སླ་འཁོར་བའི་གནས་ལུགས། །
ལག་རྐྱང་རྒྱན་པའི་རིན་ཆེན་གདུ་བུ། །
རྒས་པའི་དུས་སུ་ཁུར་བོ་ཡིན་ནམ། །
ཕྱུག་པོའི་བུ་མོར་གོས་འཛོམས་ཟས་འཛོམས། །
མི་ཆོས་ཤེས་ན་བུ་མོའི་ཡང་མཆོག །
སྐྲ་ལོ་སྨུག་པོའི་སྣེ་ཡི་དར་ཚོན། །
སྣ་ལྔའི་ཙོར་ལོ་ལྡེམ་པ་ངོ་མཚར། །
མཆོང་མིན་རྡོ་མིན་སྐེ་ཕྲེང་འཕྱངས་ནས། །
ཤོམ་པའི་གྲལ་དུ་བཤམས་སྒེག་མི་མཛའ། །
འཁྲུལ་བའི་དབང་གི་ཡིད་སེམས་ཆགས་ནས། །
སྡེ་བཟའ་འདོད་པ་ཚ་བ་ཐ་ཆད། །
རྩེད་ར་བྲོ་ར་དགོད་ར་ནང་ནས། །
ཁ་མཁས་བུ་མོ་གཞོན་ནུའི་འདུག་རོགས། །
ཡག་བཙོག་བུ་མོ་ཀུན་གྱི་གཞུང་གཅིག །
བདག་པོ་ཡོད་མེད་ལས་ཀྱི་བསགས་པ། །
ཨ་རུས་ཁ་ནས་འོ་རུལ་མངར་ཞིམ། །
ཟེ་བ་ནད་ཀྱི་ཐེབས་པ་མི་ཤེས། །
རྐྱལ་སྟོང་སྨྱོན་མས་མིག་གིས་བསུ་མ། །
ལྟ་བ་ལས་ཀྱང་དགོས་པ་མི་འདུག །
338



ཀུན་འཛོམས་བུ་མོ་སྐྱེ་བོའི་འདོད་པ། །
ཁ་ལས་དགེ་ན་བུ་མོའི་ཡང་མཆོག །
ས་མཐའ་སྡེ་མཐའ་འགྲིམ་པའི་བྱང་མ། །
ཤེས་རྒྱ་སྐྱེ་བོའི་ལྷག་ཡིན་ངོ་མཚར། །
ཕོ་རོག་ནག་ཆུང་མགོན་པོ་ཡིན་ཟེར། །
མགོན་པོའི་ཁ་ལ་རྭ་མཆུ་མི་མཛའ། །།
སྐྱེ་བ་རྒན་གཞོན་ཆུང་གསུམ་བརྫུས་ལྷུག །
རྣམ་ཤེས་རླུང་གི་ཁུར་འདྲ་ཐ་ཆད། །
ཨོལ་མདུད་མེད་པའི་གནག་མོས་འུར་གཏམ། །
ལུགས་མེད་གཡོ་གཏམ་སྨྲ་བའི་ཚིག་མང་། །
ཁ་ཁོག་མི་མཚུངས་གསང་ཚིག་མི་ཚོགས། །
སྐྲ་རིང་བློ་ཐུང་བུ་མོར་གཡེལ་ཤེས། །
སྐྱིད་དུས་སྤྲོ་བའི་དགོད་སྒྲ་ལྷན་སྒྲོགས། །
སྡུག་དུས་ཁུར་བོ་མཉམ་འཁུར་གཏན་གྲོགས། །
བརྩེ་དུང་འོ་ཆུ་འདྲེས་པའི་ལས་བསགས། །
འཐོར་མེད་ལྕགས་ནག་ཟྭ་མོ་སྒྲོག་འདུག །
བསམ་དཀར་བུ་མོ་མཐུན་པའི་གྲོགས་མང་། །
སེམས་ཆུང་ཚུལ་མཐུན་བུ་མོའི་ཡང་མཆོག །
གཡུ་ཆུང་དྲུག་དཀར་ནོར་བུ་ཆ་གཅིག །
མ་ཆག་རྣ་མཆོག་བརྒྱན་པ་ངོ་མཚར། །
，
339



ལམ་འགྲོ་མི་ལ་མཆུ་ཡིས་ཟུར་སྟོན། །
ཟས་དྲི་བསྣམས་པའི་སྣ་གཉེར་མི་མཛའ། །
དོན་མེད་ཚིག་འཆལ་ཁ་ནས་མི་འཆད། །
ཁྱི་ནག་སྨྱོན་པ་ཟུག་ལྟར་ཐ་ཆད། ། །
སྐྱེ་ཕོ་ཆགས་ཉམས་སྟོན་པའི་དགའ་མོ། །
གཏན་གྲོགས་གཅིག་མཐུན་མེད་པའི་ཡ་མོ། །
མངོན་ལྐོག་ངོ་ཚ་མེད་པའི་བྱི་མོ། །
གཞན་ལུས་མཛེས་པར་སྣང་ན་རང་འཕུང་། །
ཆར་བ་ཟིམ་ཟིམ་བབས་རྗེས་འཇའ་ཚོན། །
ལྟ་བ་ཙམ་ལས་འཛིན་པ་མི་འདུག ། ，
སད་སེར་བཅོམ་པའི་པད་མ་དཀར་པོ། །
རང་ལུས་ནད་ཀྱིས་ཟིན་པ་མི་ཤེས། །
མི་གཙང་བུ་མོའི་ལུས་ན་གྲིབ་ཚེ། །
ཁ་མིག་གཙང་ན་བུ་མོའི་ཡང་མཆོག །
ཤེས་ལྡན་བུ་མོས་འཁོར་བའི་གཏིང་ལོན། །
མི་ཁྱིམ་ཐབས་ཀྱིས་འཛིན་པ་ངོ་མཚར། །
མི་མགོ་ཟོག་དབང་སྨྲ་ཤེས་དུད་འགྲོ། །
གཞུང་ལུགས་བཤད་པའི་ཁྲོམ་གཏམ་མི་མཛའ། །
ཞེན་ནག་མགོ་གཉིས་ཁ་ནས་ཚིག་འཇམ། །
ལྐོག་གཡོའི་ཁ་དོན་མི་མཚུངས་ཐ་ཆད། །
340



ལྷ་མོ་མི་ཡུལ་བྱོན་འདྲའི་མཛེས་མ། །
གསེར་དངུལ་པ་ཏྲས་བརྒྱན་པའི་ཤོམ་པ། །
དར་གོས་ལྷབ་ལྷུབ་གཡོ་བའི་དར་མ། །
གདོང་ལ་ལྐོག་རྩི་བྱུག་པའི་ཁྲེལ་མ། །
ན་ཆུང་དུས་སུ་རྒྱུག་འདུར་རྒོད་ནིའི། །
ཁ་ནག་གྲིབ་ནག་གྱོད་ཀྱི་གཞི་མ། །
མེ་ཏོག་བ་མོའི་བཅོམ་ལྟར་རྒས་དུས། །
རང་ཕམ་ལས་ཀྱང་འབྲས་བུ་མི་འདུག །
གཞུངས་དྲང་བུ་མོའི་བུ་ཕྲུག་ལམ་འགྲོ། །
རང་ཚོད་ཐིག་ན་བུ་མོའི་ཡང་མཆོག །
ནངས་མོ་ཞོགས་པའི་སྤྲིན་དམར་ནང་གི །
ཉིན་རེའི་འཁོར་དོན་འགྲུབ་པ་ངོ་མཚར། །
རྒྱབ་ན་གོས་མེད་ཁ་ན་ཟས་མེད། །
འུར་འུར་སྡེ་དོན་བཤད་པ་མི་མཛའ། །
བརྩེ་དུང་སྙིང་ཚིག་ལབ་པ་གཅར་མེད། །
རྒྱུ་ནོམ་ངོ་ཆེན་ཡིན་དོགས་ཐ་ཆད། །
ཆུ་ཤིང་གཞོན་ནུ་འདྲ་བའི་ལུས་ཕྲ། །
རྡོ་རྗེ་རྩེ་ལྔ་འདྲ་བའི་སྐེད་ཉག །
པུར་གྱིས་བྲིས་ལྟར་སྨིན་མའི་གཟུགས་ལེགས། །
ངག་འཇམ་གཤིས་བཟང་སེམས་དཀར་བུ་མོ། །
341



ཚིག་ལ་དོན་མེད་ལག་ལས་རྐང་མེད། །
ཁོག་ན་ཤེས་མེད་རྒྱུད་ན་བུ་མེད། །
རླུང་གིས་ཁུར་བའི་བ་སྤུ་གནས་མེད། །
ས་མཐར་འགྲིམ་པའི་བུ་མོ་ཁྲེལ་མེད། །
ཁ་འབར་བུ་མོས་མི་བཤད་དགུ་བཤད། །
ཀུན་སློང་གཙང་ན་བུ་མོའི་ཡང་མཆོག །
མཆུ་སྒྲོས་ཨུ་པད་འདབ་མ་གོར་མོ། །
རིན་ཆེན་གསེར་སྒོ་བདག་ཐུབ་ངོ་མཚར། །
ལམ་འགྲོའི་དོན་མེད་མི་ལ་མཚང་བརྟོལ། །
སྣ་དགུའི་ཚིག་ལ་ཧབ་ཆ་མི་མཛའ། །
ཕ་མའི་བརྩེ་སེམས་ཆེ་བའི་བུ་མོ། །
མགོ་ལ་སྡུག་འཇོག་ཡིན་པ་ཐ་ཆད། །
མེ་ཏོག་འདབ་མ་བརྩེགས་འདྲའི་གོས་ཚར། །
ལུས་སུ་གྱོན་ནས་རྒྱ་ལམ་གཞུང་འགྲིམ། །
རྫས་འགྱུར་དམར་སེར་བྱུག་པའི་སྐྲ་ལོ། །
ཟེལ་སློག་གཙུག་ཏུ་ཞྭ་མོ་གསེག་འཇོག །
འབུ་ཀྲོག་འདྲ་བའི་རྐང་ལག་ཕྲ་མོས། །
འབྲས་རིགས་ཁ་རུ་འཕངས་པའི་སྣང་སྐྱིད། །
འཁྲུལ་བའི་ངང་གིས་བརླ་ཤ་གཞན་ངོམ། །
ནོམ་ཅན་ལུས་ཀྱི་བསུ་བའི་བླ་བཙོངས། །
342



-
-
བསམ་ནག་བུ་མོ་མཐུན་པའི་གྲོགས་མེད། །
རང་སྐྱོན་ཤེས་ན་བུ་མོའི་ཡང་མཆོག །
མཛེས་མའི་གཡོ་སྒྱུའི་རལ་གྲི་རྣོན་པོས། །
བློ་ལྡན་སྐྱེས་པོ་སྨུས་པ་ངོ་མཚར། །
མི་གཙང་དུག་རིགས་ལུས་ཀྱི་སྲོག་གཅོད། །
མི་མཐུན་བཟའ་ཟླ་ལྷན་སྡོད་མི་མཛའ། །།
རང་སྲོག་རྟ་རྔ་ཙམ་ལས་མི་འདོད། །
ཕྲག་དོག་དུག་ཆུ་མེ་འབར་ཐ་ཆད། །
མདུན་ནས་བལྟས་ན་ལྷ་མོའི་གཟུགས་སྟོན། །
རྒྱབ་ནས་བལྟས་ན་འདྲེ་མོའི་རུས་འཆར། །
ཉོན་མོངས་དུག་ལྔའི་དབང་དུ་ཁྱེར་ནས། །
ཆགས་ཞེན་ངང་གི་རྒྱ་ནོམ་ཧམ་ཆེ། །
ལུས་ཀྱི་རྒྱན་ཆ་ཕ་མའི་བསོགས་པ། །
མཚན་མོར་གླུ་གར་མཆོད་བཞིན་རང་བཙོངས། །
རྒྱ་མཚོའི་རླུང་གིས་ཁུར་བའི་གྲུ་ཆག །
མཐའ་མར་གནས་མེད་མི་འཁྱམ་ཁ་ཟས། །
ནད་མེད་བུ་མོའི་ཤ་ཁ་མདངས་ལྡན། །
འདུ་ཤེས་གཙང་ན་བུ་མོའི་ཡང་མཆོག །
རྒྱུ་ཆ་མི་གཅིག་གྲུབ་པའི་དངོས་པོ། །
ལྷན་དུ་མཐུན་པ་འཇིག་རྟེན་ངོ་མཚར། །
343



ཕ་མའི་རྒྱུད་ལས་ཤ་ཁ་སྨུག་པོར། །
གང་འདོད་དཀར་རྩི་བྱུག་པ་མི་མཛའ། །
མཐུན་པའི་རྩེད་རོགས་འདུག་རོགས་དགོད་རོགས། །
རང་བཟང་རོགས་ངན་བརྗོད་པ་ཐ་ཆད། །
མ་ངན་བུ་མོའི་ཁོག་ན་ཤེས་མེད། །
མ་སློབ་བུ་མོར་རིག་པའི་རྒྱུ་མེད། །
ཐབས་རྡུགས་བུ་མོའི་ལག་ཟས་བྲོ་མེད། །
ཁ་འཁྱམས་བུ་མོའི་ཚིག་ལ་བདེན་མེད། །
དཀར་ཞིང་འཇམ་པའི་ཤ་ཁ་རྫུན་མ། །
མཉམ་པའི་དུང་སོ་སུམ་ཅུ་རྫུན་མ། །
སྐྲ་ལོ་སྨུག་པོའི་ཁ་མདོག་རྫུན་མ། །
ཡ་ཐོད་མིག་གི་ཆ་ག་རྫུན་མ། །
ཁ་མཁས་བུ་མོ་བརྒྱ་སྡེའི་མཆུ་ཚབ། །
ཚིག་རྐང་འཕྲོད་ན་བུ་མོའི་ཡང་མཆོག །
བརྩེ་དུང་དར་སྐུད་ཕྲ་མོའི་སྣེ་གཉིས། །
དབང་མེད་སྣང་བ་འབྲེལ་བ་ངོ་མཚར། །
དོན་མེད་ཁ་རྫུན་འཛད་མེད་ཆུ་རྒྱུན། །
ནངས་དགོང་ཁ་ནས་གླེང་བ་མི་མཛའ། །
འཛུམ་པའི་མིག་ཆུང་དམིགས་འདུན་སྒོར་མོ། །
སྦྲུལ་ནག་ལུས་ལ་འཁྱུལ་འདྲ་ཐ་ཆད། །
344



ཀུན་ལྡན་བུ་མོ་རིན་ཆེན་དྲུག་མ། །
རིག་ལྡན་རྒྱུད་བཟང་ནང་གི་ནོར་བུ། །
མཛེས་འཇམ་སྤྱོད་བཟང་ཕྱི་ཡི་ནོར་བུ། །
བུ་ཕྲུག་སྐྱེས་བཟང་འཁོར་བའི་ནོར་བུ། །
རིན་ཆེན་གཙུག་རྒྱན་གཡུ་ཆུང་དྲུག་དཀར། །
མཉམ་འཛོམས་དམར་ཆུང་བྱུ་རུ་ཆ་གཉིས། །
དར་མཚོན་སྣ་ལྔའི་ཙོར་ལོ་མདོག་ལྡན། །
ང་ཡི་ཐེངས་གཅིག་བརྒྱན་ན་ཨེ་མ། །།
བུ་མོ་གཅེས་མ་ཕ་མའི་མིག་འབྲས། །
དྲིན་ལན་ཤེས་ན་བུ་མོའི་ཡང་མཆོག །
ཝ་མོའི་གྲ་ཁ་བསྒྲིགས་པའི་ཞྭ་མོ། །
མ་བརྣོགས་མགོ་ལ་གྱོན་ན་ངོ་མཚར། །
ཁྲ་ཡག་མིག་ལྕིབས་ཆ་ག་འཛོམས་ན། །
རམ་རྩི་སྔོན་པོའི་བྱུག་པ་མི་མཛའ། །
མི་ཟས་མིན་པའི་དུག་རིགས་འགམ་ནས། །
སྣོད་དྲུག་ནད་ཀྱིས་ཟིན་པ་ཐ་ཆད། །
མི་ཁྱིམ་འཁོར་བ་སྐྱོང་བའི་ཐབས་མཁས། །
ཕ་མར་བྱམས་བསྐོར་ཐུབ་པའི་སྤྱོད་ལྡན། །
གཉེན་ཟླ་བརྩེ་འདུན་དགོས་པའི་ལུགས་ཤེས། །
བུ་ཕྲུག་གཅེས་སྲུང་སྦྲེལ་བའི་རྒྱུད་བཟང་། །
345



དྲི་ལྡན་པད་མའི་ཟེའུ་འབྲུ་སྨིན་ན། །
གཡུ་སྦྲང་འཁོར་བ་འཇིག་རྟེན་ལུགས་སྲོལ། །
སེམས་མཐུན་ལུས་མཐུན་གྲོགས་པོ་ཡོད་ན། །
གློ་མེད་བྱེད་པ་རང་ཕམ་ལས་མེད། །
བུ་མོ་ཁྲེལ་མ་སྐྱེ་བོའི་མགོ་གནོན། །
རྣམ་རིག་དྭངས་ན་བུ་མོའི་ཡང་མཆོག །
གླང་ཆེན་མཆེ་བའི་ལག་གདུབ་ཆ་གཅིག །
མ་ཟད་གོར་སེ་གོན་པ་ངོ་མཚར། །
རང་མགོ་ཐོན་པའི་རྒྱུ་ནོར་བསམས་ནས། །
ལྐོག་གཡོའི་གཞན་སེམས་བསླུ་བ་མི་མཛའ། །
སྐྲ་ནག་རླུང་ལ་བསྐུར་པའི་སྨྱོན་མས། །
འཇིག་རྟེན་རྒྱུ་འབྲས་མི་སྲུང་ཐ་ཆད། །
སེར་སྣས་བསོགས་པའི་རྒྱུ་ནོར་མང་ཡང་། །
ཕྱི་མའི་ཡུལ་དུ་འཁྱེར་ས་མི་འདུག །
རིན་ཆེན་གཡུ་བྱུར་སྐེ་ལ་བསྟར་ནས། །
འཆི་བདག་གཤིན་རྗེས་འབོད་པ་མི་ཁོགས། །
དབང་རྩ་མི་ཚང་མི་དོན་མི་ཤེས། །
རླུང་ནག་འཚུབ་འདྲའི་རྣམ་འགྱུར་སྣ་ཚོགས། །
དཀར་ནག་འཚབ་འཚུབ་དགྲ་གཅན་འཇིགས་པ།
སྐྱེ་བོ་དམ་དུ་འདོགས་པའི་གོ་ཐུམ། །
346



བུ་མོ་མགོ་སྟོང་རུ་སྡེའི་དཀྲུག་ཤིང་། །
ཁྱིམ་དགུ་མཐུན་ན་བུ་མོའི་ཡང་མཆོག །
དབུལ་བོར་བྱམས་ཤིང་མི་ལ་བརྩེ་བའི། །
བྱང་སེམས་ལྡན་པའི་སྤྱོད་པ་ངོ་མཚར། །
མི་ལུས་རིན་ཆེན་མགོ་ལུས་གཙང་ན། །
དོན་མེད་ཆབ་ཆོབ་ཆ་ལུགས་མི་མཛའ། །
སེམས་ཁོང་དོག་ཀྱང་མིག་རྒྱ་ཆུང་བའི། །
སྐྲ་རིང་བློ་ཐུང་ཁ་འབར་ཐ་ཆད། །
དབང་བོ་རྣམ་ལྔའི་འབྱུང་བཞི་དྭངས་ན། །
མུ་གེ་མིན་པའི་སྐེ་མདའ་རིང་དགོས། །
ཁྲ་ཡག་མིག་གི་དཀར་ནག་འཛོམས་ན། །
ཁྲག་ཞད་མིན་པའི་མིག་རྩ་དམར་དགོས། །
ལུས་ཕུང་དར་ཞིང་ཤ་ཁྲག་རྒྱས་ན། །
མཁྲིས་ཞད་མིན་པའི་ཤ་ཁ་སེར་དགོས། །
སྡེ་ཁྱིམ་འགྲིམ་པ་བུ་མོའི་གནས་ལུགས། །
མོ་ལ་ཕོ་འཁོར་འཇིག་རྟེན་ཆོས་ཉིད། །
བུ་མོ་རུལ་མ་གཡོ་སྒྱུའི་རྐྱལ་བ། །
ཇ་ཆུ་འཛོམས་ན་བུ་མོའི་ཡང་མཆོག །
ཚེ་བསོད་དབང་ཐང་དར་བའི་བདག་མོ། །
ཁ་ཁོག་དུང་ལས་དཀར་བ་ངོ་མཚར། །
347



འཇོ་སྒེག་རྩེད་དགའི་བཞིན་རིས་ལྡན་ན། །
འདྲེ་གདོན་ཞུགས་འདྲའི་སྨྱོ་ལྡིང་མི་མཛའ། །
གསང་བའི་རྩ་སྣ་ངོམ་དུ་ཕུད་ནས། །
མཛེས་མའི་རྒྱན་དུ་སྟོན་པ་ཐ་ཆད། ། །
མིད་པ་བཙུར་བའི་གླུ་ལ་འགུག་མེད། །
དམར་ནག་ཟུར་གསུམ་ལ་བ་ཡག་མེད། །
ལུས་རྟེན་ཆགས་ཉམས་སྟོན་པ་གསང་མེད། །
གཞོན་བརྒྱའི་རྗེས་སུ་འགྲིམས་པ་མཐའ་མེད། །
དུག་སྡོང་མེ་ཏོག་དྲི་ཞིམ་མདོག་ཡག །
ཆགས་ཞེན་ཆེ་བའི་བུ་མོ་བློ་མང་། །
སྙན་པའི་སྒྲུང་ནང་བུ་མོའི་ཚིག་མང་། །
དུག་རིགས་ཟོས་ནས་རྨ་བྱའི་མདངས་རྒྱས། །
དབང་ཅན་བུ་མོ་འཁོར་བའི་བདག་མོ། །
རང་ཚོད་ཟིན་ན་བུ་མོའི་ཡང་མཆོག །
འཁོར་བའི་ལམ་ལུགས་བརྗོད་པ་དོན་ཆེ། །
མི་ཆོས་མཁས་པའི་ཐབས་བཀོད་ངོ་མཚར། །
བརྩོན་པ་མི་བྱེད་རང་ཁྱིམ་སྟོང་བ། །
བཟའ་ཉོག་དཀྱིལ་ནས་དཔོན་གཏམ་མི་མཛའ། །
བཟང་པོ་མི་འདོད་གཉོམ་ཆུང་མི་བྱམས། །
ང་རྒྱལ་རི་ལྟར་མཐོ་བ་ཐ་ཆད། །
348



གསར་སྐྱེས་མེ་ཏོག་སྦྲང་མའི་བཅུད་ལེན། །
མཛེས་མའི་བུ་མོར་གཞོན་ནུའི་ཟུར་ལྟ། །
མཛེས་མ་ཡག་མ་མིག་ལ་འཆར་ཚུལ། །
སྣང་བ་གང་མཐུན་གྲོགས་ཀྱི་ཡང་མཆོག །
རིགས་སུ་གྱུར་པའི་ཕོ་མོའི་སྣང་བ། །
ཕྱོགས་སུ་འཆད་པ་འཁོར་བའི་དཔེ་ལུགས། །
འཇིག་རྟེན་འཁོར་བའི་ཕོ་མོའི་གནས་ལུགས། །
བྱ་དང་བྱེའུ་ལ་སོགས་དོན་མཚུངས། །
མཆུ་དམར་བུ་མོ་མཛེས་མ་ཡིན་ན། །
ཅོང་ཁ་མཆུ་དམར་མཛེས་མའི་ཡང་མཆོག །
གཉོམ་ཆུང་ཚུལ་ནས་རང་ཁྱིམ་བསྐྱངས་ནས། །
བུ་ཕྲུག་འཛོམས་པའི་བུ་མོ་ངོ་མཚར། །
གཞན་སེམས་འགུག་པའི་གླུ་གཞས་སྙན་མོ། །
མི་ལེན་ཟེར་བའི་ངོ་གནོང་མི་མཛའ། །
ཁ་ཁོག་མི་མཚུངས་བདེན་ཚིག་མེད་པའི། །
དུག་སྦྲུལ་ལྕེ་གཉིས་འདྲ་བ་ཐ་ཆད། །
གླ་བོས་ཕོ་རྫི་མི་འཆོར་དཔེ་གཏམ། །
ཡུ་མོས་མོ་རྫི་མི་འཆོར་དཔེ་གཏམ། །
བྱ་རྒོད་བྱི་བ་འཕྲད་པ་དཔེ་གཏམ། །
ཕོ་མོ་ལྷན་དུ་གནས་པ་སྔོན་ལས། །
349



ཁྱིམ་ཐབ་སིམ་པོ་ཕོ་རེམ་མོ་རེམ། ། །
བུ་ཕྲུག་བཟང་པོ་ཁ་ལ་གོ་སྟོན། །
ལོངས་སྤྱོད་ལྡན་ན་ཁྱིམ་གྱི་བསོད་ནམས། །
བཟའ་ཚང་འཛོམས་ན་ཕ་མའི་བདེ་སྐྱིད། །
བཅོ་བརྒྱད་བུ་མོའི་ལང་ཚོ་མདངས་རྒྱས། །
མཛའ་གྲོགས་མཐུན་ན་བུ་མོའི་ཡང་མཆོག །
རིན་ཆེན་སྣ་ལྔའི་རྒྱན་ཆ་ཁྲོབས་སེ། །
རྒྱལ་ཁམས་འཛུམ་གྱིས་བསུ་བ་ངོ་མཚར། །
ཐང་དཀར་རྒོད་པོ་ལྷ་བྱ་རེད་ཟེར། །
ལྷ་བྱས་མི་ཤ་བཞེས་པ་མི་མཛའ། །
ཁེར་འདུག་བུ་མོས་གླུ་བརྡ་འཕངས་ནས། །
ཆ་མེད་གཞོན་ནུ་བཀུག་པ་ཐ་ཆད། །
ཆེ་བརྗོད་སྐྱེས་མ་དར་མ་ཡག་མ། །
ཆུང་བརྗོད་བྱི་མོ་བུ་མོ་ཆུང་མ། །
ཞག་གཅིག་བརྩེ་བའི་མཛེས་མའི་འཛུམ་ཆུང༌། །
རྨི་ལམ་ལས་ཀྱང་འབྲས་བུ་མི་འདུག ། །
འུར་འུར་ཟིང་ཟིང་རིགས་སུ་ཉམས་དགའ། །
ཉོག་ཉོག་འཆལ་འཆལ་བཤད་པ་ཚོད་མེད། །
ཡང་ཡང་མི་ཁྱིམ་འགྲིམ་པ་མཚམས་མེད། །
སྡུག་སྡུག་བཟའ་ཟླ་མནར་བ་དོན་མེད། །
350



ཉི་ཤུའི་བུ་མོ་སྐྱེ་བོའི་ཟླ་ཡ། །
གནས་ཁྱིམ་རྙེད་ན་བུ་མོའི་ཡང་མཆོག །
མི་བརྗེད་དྲིན་ཆེན་ཕ་མའི་བཀའ་དྲིན། །
དྲིན་ལན་ལུས་ཀྱི་འཇལ་བ་ངོ་མཚར། །
ཕན་བདེ་མི་ལ་སྟེར་བའི་དགའ་མོ། །
གཞོན་བརྒྱའི་རྐྱ་ཡ་བྱེད་པ་མི་མཛའ། །
ཁེར་འདུག་བུ་མོའི་སྒོ་ན་རྗེས་མང་། །
ཞག་གཅིག་མགྲོན་པོ་ཡིན་པ་ཐ་ཆད། །
ཐོབ་ཐོབ་མོ་ལུས་ཐོབ་པ་ལས་དབང་། །
མཛེས་མཛེས་སྨིན་ལེགས་པུར་གྱིས་བྲིས་འདྲ། །
རྒྱས་རྒྱས་ལང་ཚོ་པད་མའི་དཔལ་ཡོན། །
འཕྲད་འཕྲད་རིག་ལྡན་གཞོན་ནུ་འཕྲད་སོང་། །
སྨིན་པའི་འབྲས་བུ་བསིལ་བ་ཁྲོམས་སེ། །
ལོ་འདབ་སད་ཀྱིས་མ་ཁྱེར་ལྡེམས་སེ། །
གཡུ་སྦྲང་བཅུད་ཀྱི་འདོད་པ་ཚིམས་ནས། །
གཤོག་རྩལ་མཁའ་ལ་ངོམ་ནས་འཕུར་སོང་། །
སུམ་བཅུའི་བུ་མོའི་གནས་ཁྱིམ་ཡང་འགྲིམ། །
མ་མེས་བྱམས་ན་བུ་མོའི་ཡང་མཆོག །
བཟའ་མཐུན་སྡེ་བརྩི་ལས་ལ་བརྩོན་ཞིང་། །
སེམས་དཀར་ངག་འཇམ་ཟས་སྣུམ་ངོ་མཚར། ། །
， 351



རང་ཁྱིམ་དབུལ་ཞིང་བུ་ཕྲུག་ཁ་འཁྱམས། །
མི་ལ་སྡུག་གཏམ་བཤད་པ་མི་མཛའ། །
ཤེས་མེད་ཁྲེལ་མེད་ངོ་གནོང་མེད་པའི། །
ཕར་བཤད་ཞྭ་གདོང་འགྱུ་བ་ཐ་ཆད། །
འཛོམས་འཛོམས་བུ་མོའི་ལས་ཀྱི་འབྲས་བུ། །
རྒྱན་རྒྱན་གོས་ཕྲུག་གཡུ་བྱུར་རིན་ཆེན། །
དར་དར་འཁོར་བའི་ཕྱི་ནང་བཅུད་རྒྱས། །
འཁྲུངས་འཁྲུངས་བུ་ཕྲུག་རྒྱུད་བཟང་དོན་ལྡན། །
འཁོར་བའི་གཞི་མ་ཉོན་མོངས་དུག་གསུམ། །
ཟས་ཀྱི་དྲི་མ་མངར་གསུམ་སྐྱུར་གསུམ། །
ལུས་ཀྱི་སྡུག་བསྔལ་སྐྱེ་རྒ་ན་འཆི། །
མི་ཡི་འཚོ་བ་རྩེད་དགའ་ལོངས་སྤྱོད། །
བཞི་བཅུའི་བུ་མོ་འཁོར་བའི་སྲོག་ཤིང་། །
བུ་ཕྲུག་འཚམས་ན་བུ་མོའི་ཡང་མཆོག །
སྒོ་ན་རྒྱུ་འཛོམ་ཁྱིམ་ནང་ཟས་སྣུམ། །
སྡེ་ཁ་ཆོད་པའི་བུ་མོ་ངོ་མཚར། །
ཕྱུག་པོ་ཐེའུ་ཆེན་གྱེན་དུ་བརྩེངས་ནས། །
དབུལ་བོར་སྤར་མོ་འཇི་བ་མི་མཛའ། །
སྣང་མཐོ་ང་རྒྱལ་ཚིག་གི་འཁྱོག་བཤད། །
དྲིན་ལན་ངོ་མཚང་བྲི་བ་ཐ་ཆད། །
352



མངལ་ལས་གྲུབ་པའི་བུ་ཆུང་རིག་གསལ། །
མི་ཡི་དབང་བོ་ལས་ཀྱང་སྐྱེ་ལྡན། །
སྒོང་ལས་གྲུབ་པའི་བྱེའུ་ཕྲུག་སྒྲོ་ཅན། །
བྱ་རྒྱལ་ཁྱུང་ཆེན་ལས་ཀྱང་རྩལ་ལྡན། །
མ་བསླབ་རིགས་པའི་གཞུང་ལ་ཕུགས་མེད། །
མི་ཤེས་ཤེས་པ་ཟེར་བ་མཐའ་མེད། །
ཨ་ཅེ་ཨ་ནེ་འབོད་པར་འཛུམ་ལངས། །
ངོ་བསྟོད་བྱེད་པའི་མི་ལ་ཀུན་དགའ། །
ལྔ་བཅུའི་བུ་མོ་འཁོར་བའི་ནང་བཅུད། །
བཟའ་ཚང་འཛོམས་ན་བུ་མོའི་ཡང་མཆོག །
འཛུམ་དཀར་ཟས་བཟང་མགྲོན་པོའི་མདུན་བསུ། །
ཚུལ་ལྡན་བློ་རྒྱ་ཡངས་པ་ངོ་མཚར། །
རི་བོང་རྣ་བོ་སེམས་དཔའ་ཡིན་ཟེར། །
སེམས་དཔའི་ཡ་ཁ་ཤོ་བ་མི་མཛའ། །
འཁོར་གཞི་འཛོམས་ཞིང་བཟའ་ཟླ་འཚམས་དུས། །
རང་སྨད་གཞན་སྨོན་བྱེད་པ་ཐ་ཆད། །
ཨེ་ཟ་ཨེ་འཐུང་ཨེ་འཁྱག་ཨེ་བརྒྱག །
བུ་མོས་བུ་ཆུང་བསྐོར་པའི་ཚིག་བཞི། །
མ་རིག་མ་གོ་མ་ཤེས་མ་བཤད། ། །
མི་ཚེ་ཕུད་པའི་ལན་མེད་གཏམ་བཞི། །
353



བཟང་བརྗོད་ལྷ་མོ་ཀླུ་མོ་དཔོན་མོ། །
ངན་བརྗོད་འདྲེ་མོ་བདུད་མོ་སྲིན་མོ། །
ས་དང་བུ་མོའི་ལས་ཀྱི་བསགས་པ། །
མཐར་ཐུག་བར་དུ་ཤེས་པ་མི་འདུག །
དྲུག་བཅུའི་བུ་མོ་འཁོར་བའི་ཁ་ཐིག །
རང་ཁ་བདག་ཐུབ་བུ་མོའི་ཡང་མཆོག །
སྲུ་མོ་བྱམས་ཀྱང་བུ་ཕྲུག་འཁོར་བའི། །
ཚེ་མཐར་སྐྱིད་པའི་ལས་དབང་ངོ་མཚར། །
རྒས་པའི་དུས་སུ་འཁོར་དོན་མི་འགྲུབ། །
སྡེ་མཐའི་རྒན་མོར་སྡེ་དོན་མི་མཛའ། །
མི་ཟ་མི་འཐུང་ཡི་དྭགས་རྒན་མོའི། །
རྒྱུ་ནོར་གཏེར་དུ་སྦས་པ་ཐ་ཆད། །
འཛོམས་བརྒྱད་མ་མེས་རྒྱུད་ཀྱི་བུ་མོ། །
མི་ལྟ་མི་ཤེས་སྨྱོན་མའི་སྤྱོད་ངན། །
ཇ་ནག་རྫུན་མའི་ཞྭ་འབོག་གྱོན་ནས། །
བེམ་པོ་ཁྲོམ་དུ་བཤམས་པ་ཞེན་ལོག །
ཁ་ནང་སོ་མེད་རྒྱབ་ཏུ་གོས་མེད། །
སྣོད་དུ་ཟས་མེད་ལུས་ན་ཤ་མེད། །
རྗེས་སུ་བུ་མེད་སོ་ན་རྒྱུ་མེད། །
མི་རྒས་དབང་མེད་རྟ་རྒས་ཤེད་མེད། །
354



་
།
-
-
-
བདུན་ཅུའི་བུ་མོ་སྒོ་ཁྱིམ་སོ་བ། །
ཟས་ཆུ་འཕྲོད་ན་བུ་མོའི་ཡང་མཆོག །
མ་ཡུམ་མ་རྒན་མ་ལོ་འབོད་པའི། །
ཕོ་བརྒྱའི་ཐེའུ་ཆེན་སྟོན་པ་ངོ་མཚར། །
ལུས་ན་ཤེད་མེད་བཤད་ན་དབང་མེད། །
འཁོར་བའི་རྒྱུ་དབང་འཛིན་པ་མི་མཛའ། །
གཡོ་སྒྱུ་ཁྲམ་གསུམ་གནས་པའི་བུ་མོ། །
ངོ་ཚིག་མི་རྟགས་ཉིས་བཤད་ཐ་ཆད། །
ཆུ་ནགས་འཛོམས་པའི་ས་བཟང་གོར་མོ། །
རིག་ལྡན་མི་ཁྱིམ་སྐོར་ཞིག་གསོ་ཐུབ། །
རྒྱུད་བཟང་བུ་མོའི་གནས་གཞི་འགྲིམས་ནས། །
ཁྱིམ་གཞི་སྐོར་ཞིག་ས་སྟེང་ཆགས་དཔེ། ། ་
ཕ་དང་ཁུ་བོ་འཁོར་བའི་ཐབས་མཁས། །
མ་དང་མ་མེས་ཀུན་བྱམས་སྤྱོད་བཟང་། །
རྒྱུད་ཀྱི་བུ་མོ་བརྒྱ་སྡེའི་ལག་ཕྱི། །
བླ་བཙོང་ལས་ཀྱང་སྙིང་བོའི་མི་འདུག །
བརྒྱད་བཅུའི་བུ་མོ་ཚེ་རིང་ལོ་བརྒྱ། །
རྣམ་རིག་དྭངས་ན་བུ་མོའི་ཡང་མཆོག །
ཨ་བུ་ནེ་ཙོ་བྱ་ཡི་རིགས་ཡིན། །
བསླབ་པའི་མི་སྐད་སྨྲ་བ་ངོ་མཚར། །
，
355



རང་ལ་མཁོ་བའི་གོ་ཁ་དྲོན་པོ། །
མལ་སའི་ནང་ནས་དཔོན་གཏམ་མི་མཛའ། །
འཇིག་རྟེན་འཁོར་བ་བསྐྱངས་པའི་མཐའ་མ། །
མ་འགྲུབ་མ་ཐུབ་ཟེར་བ་ཐ་ཆད། །
ལས་ཅན་བུ་མོར་ནོར་ལྷ་ཁྱིམ་འཁོར། །
ལས་ངན་བུ་མོའི་ཐོག་ན་རྐྱེན་མང་། །
ལོངས་སྤྱོད་འཛོམས་པའི་བུ་མོར་སྐྱིད་ཐེམས། །
ཐབས་ཀྱིས་ཁྱིམ་སྐྱོང་བུ་མོར་གཞན་སྨོན། །
འདུག་བཟོད་མེད་པའི་སྒོ་ཁྱིམ་འདར་འདར། །
མཚམས་བཟུང་མེད་པའི་ཁ་ཚིག་ཅར་ཅར། །
མག་པ་མནའ་མའི་མིག་ནང་འཛེར་མ། །
ཕྱི་མའི་ཡུལ་དུ་ཨེ་འགྲོ་རྒན་མོ། །
འདོ་བ་ཁྲ་ཁྱུ་ཁུག་ཞོགས་ནང་ནས། ། །
རྟ་མཆོག་བང་རྩལ་ངོམ་པའི་གོམ་གླུ། །
དགུང་སྔོན་ཆར་རླུང་དྲག་པོའི་དབྱིངས་ནས། །
ཐང་དཀར་ནམ་འཕང་བསྟོད་པའི་གཤོག་གླུ། །
གཞོན་ནུས་ཁྲོམ་ཆེན་དཀྱིལ་ནས་རྩེད་གླུ། །
ན་ཆུང་ཕོ་མོའི་རྩེད་དགའི་མཚར་གླུ། །
མཚར་མཚར་ཁ་ནས་ཤོར་བའི་ཤགས་གླུ། །
རྣ་བར་སྙན་པའི་བུ་མོའི་རྟོགས་གླུ། །
356



སྨན་ཕྲན་སྐྱེ་བོར་འཕྲོད་པའི་མཐུན་གླུ། །
མ་ཆུང་བུ་ཆུང་དྲན་པའི་སྐྱོ་གླུ། །
ཞེ་མཐུན་ཆེ་བའི་རོགས་ཀྱི་བསྟོད་གླུ། །
བརྒྱད་ཅུའི་རྒན་མོའི་བུ་ཤོར་སྨྲེང་གླུ། །
སྐྱེ་བ་ཆུང་མ་རྒད་པོ་བྱིས་པ། ། །
སྐྱིད་ཀྱི་ཁྱིམ་གཞི་སྐྱོང་བའི་ནང་རྟེན། །
བུ་མོ་འབྲི་མོ་མཛོ་མོ་རིགས་གསུམ། །
མི་ཁྱིམ་མཁོ་བའི་ནོར་བུ་ཆ་གསུམ། །
བུ་མོའི་མ་ཁོག་ནང་དུ་བུ་ཆུད། །
སྐྱེ་བོའི་ཡ་ཁོག་ནང་དུ་ཚིག་ཆུད། །
གནོད་སྦྱིན་གནོད་པའི་བསླུ་བ་མ་བྱུང་། །
བརྩོན་པའི་ཁྱིམ་འཛིན་འཁོར་བའི་གནས་ལུགས། །
དཔའ་བོའི་བློ་སེམས་འཁོར་ས་མཛེས་མ། །
གཡོ་ཅན་མཛེས་མས་སྐྱེ་བོའི་མཚང་བརྟོལ། །
སྲམ་དང་ཉ་མོ་མཚོ་མོར་མཉམ་གནས། །
མི་མཐུན་ལྷན་དུ་གནས་པ་འཁོར་ལུགས། །
མཛེས་པའི་སྙན་ཚིག་གཏམ་གྱི་བརྗོད་དོན། །
བུ་མོའི་བཞིན་མཛེས་ཡིད་ཀྱི་སྣང་ཚུལ། །
མི་ཚོགས་འཁོར་བའི་རྒྱ་མཚོའི་ནང་ནས། །
མི་ལུས་ཐོབ་པ་བུ་མོའི་གནས་ལུགས། །
357



ལས་སྨོན་རྒྱུ་མའི་རྩེད་འཇོར་དགའ་བའི། །
མདོག་ལྡན་གོས་ལྭ་གྱོན་པའི་བུ་མོ། །
ཞལ་རིས་ཟླ་བ་དཀར་པོའི་འོད་དུ། །
གཞོན་ནུ་སྐར་ཚོགས་བཞིན་དུ་འཁོར་འདུག །
ཁྲ་ཁྲའི་དངོས་པོ་མིག་ཏུ་མཛེས་པའི། །
རང་ཡུལ་རྫིག་ཉམས་སྟོན་པའི་སྨྱོན་མ། །
གོ་བ་མཐོང་བ་སྒྲོག་པར་དགའ་བའི། །
ལྟས་ངན་དབྱངས་སུ་འབོད་པའི་ཕོ་ཉ། །
གཡེང་བའི་རྣམ་ཤེས་རྟ་རྒོད་མཐུར་མེད། །
མགྲོན་པོའི་ནོམ་དུ་སྡང་བའི་བླ་འཚོང་། །
ང་རྒྱལ་ཕྲག་དོག་དུག་ཆུ་ཁོལ་མས། །
གཉེན་དུ་མིག་ལོག་སྟོན་པའི་རྒྱལ་སྟག ། །
རིག་དྭངས་མཁས་འཇམ་ཕ་མ་བརྩེ་བའི། །
གཟུགས་མཛེས་བུ་འཁྲུངས་ལས་རྩོལ་ཅན་མ། །
བསམ་དཀར་ཁོག་རྒྱ་ཡངས་པའི་བཟང་མོ། །
ལུགས་མཐུན་རུ་སྡེར་བྱམས་པར་ཡིད་སྨོན། །
ཡ་རབས་མི་ཆོས་བརྩོན་པར་ཚེ་རིང་། །
མ་རབས་སྤྱོད་ངན་སྤང་བར་ལོ་བརྒྱ། །
གཉེན་དུ་བརྩེ་སེམས་ཆེ་བར་སྐྱིད་ཐེམས། །
བསམ་དོན་འགྲུབ་པའི་བུ་མོའི་རྟོགས་བརྗོད། །
358



ཁ་བཀུག་གི་འདོ་བ་སང་སང་འཚེར།
གཡང་རྟ་མཆོག་དངུལ་གྱི་སྒ་སྲབ་སྤྲས། །
ནངས་སྔ་མོར་བྱང་ནས་རྔ་མ་མདུད། །
རྒྱུག་འདོ་བའི་རྟ་མགོ་མ་བསྒྲིག་གོང་། །
བཏགས་ཐག་སྣེའི་འཚེར་སྐད་སང་ངེ་སང་། །
ཟེ་རྔོག་མ་ཆུ་སྤྲིན་འཁྲིགས་འདྲ་བོ། །
ཕོངས་རྔ་མ་དར་སྐུད་ཤད་འདྲ་བོ། ། །
གྲུག་ཤ་ཁ་བཀང་ནས་ཤུར་ཆུང་བབས། །
ཁ་བཀུག་པའི་འཚེར་སྐད་སང་ངེ་སང་། །
གདོང་མིག་གཉིས་ཐོ་རངས་སྐར་ཆེན་འདྲ། །
ཉ་སྲེ་ལོང་རྭ་གཞུ་བཀུག་འདྲ་བོ། །
རྨིག་གོར་མོས་ཀླུ་བདུད་ཟུར་གྱིས་གནོན། །
དབྱངས་སྙན་མོའི་འཚེར་སྐད་སང་ངེ་སང་། །
གཟུགས་ལྷུ་བཞི་འཛོམས་པའི་དགྲ་ལྷ་འཁོར། །
རྣོ་རྣ་རྩེའི་ཕྱོགས་བཞིར་སོ་བ་བྱེད། །
རྐང་གཡུག་ཕྲས་གདོན་འདྲེ་དམ་ལ་འདོགས། །
གཡང་འཁོར་བའི་མཚེར་སྐད་སང་ངེ་སང་། ། །
359



འདོགས་སྲབ་མདའི་སྣེ་ནས་ཤོར་ལ་ཁད། །
རྐང་རྨིག་བཞི་བརྡབས་ནས་འདྲོག་ལ་ཁད། །
ལུས་ཤ་སྟོབས་རྒྱས་ནས་མཆོང་ལ་ཁད། །
རྒྱུགས་འདོད་པའི་འཚེར་སྐད་སང་ངེ་སང་། །
གོས་དར་མཚོན་སྣ་ལྔའི་གཡང་ར་ཅན། །
རྟ་ཁྲ་ཁྲའི་ཁྱུ་ནས་སྐྱེས་གཟུགས་ཅན། །
ཆུང་ན་ཟླའི་གྲལ་ནས་གྲ་ཞག་ཅན། ། །
མགོ་མཐོན་པོའི་འཚེར་སྐད་སང་ངེ་སང་། །
སྣའི་བུ་གུ་སྨྱུག་སྦུག་གཏུབ་འདྲ་བོ། །
མཐོ་ཡ་མགལ་ཆོས་ཁྲི་བརྩིགས་པ་འདྲ། །
དམའ་མ་མགལ་ཆོས་གདན་བཏང་བ་འདྲ། །
མགོའི་ཕུམ་ཕུམ་མཆོད་ནས་གྲོགས་ལྷ་འཁོར། །
ཁ་བཀུག་པའི་འདོ་བ་གཡང་ཟོག་པོ། །
འབྲོག་རུ་བ་མཁོ་བའི་དྲིན་ཅན་ནོར། །
ཁྱིམ་བསོད་ནམས་ཅན་གྱི་སྒོ་ཕྱུགས་རེད། །
བུ་ཁ་བསོད་ཅན་གྱི་འགྲོས་ཡ་རེད། །
ཁོག་ཤ་ཤེད་འཛོམས་པའི་བང་རྩལ་ཅན། །
ས་ལྷུ་བཞི་བསྟད་པའི་བཤོར་ཆ་ཅན། །
རྒྱུག་གོམ་ཁ་ཡང་བའི་རྨིག་བཞི་ཅན། །
བསང་དུ་བ་བདུགས་ན་དགྲ་བླ་ཅན། །
360



ལས་རླུང་རྟ་དར་བའི་ཁ་ལས་ཅན། །
འཚོང་རིན་ཐང་ཆེ་བའི་སྐྱེ་རྒྱུད་ཅན། །
མིག་ཁྲ་མོས་རིག་ན་འདོད་པ་སྐྱེས། །
གཞོན་ནུ་བོའི་རྒྱུག་གི་གཡང་ལ་བོ། །
ཁྱིམ་ཕྱུག་པོའི་སྒོ་ཟོག་འདོ་བ་མཁོ། །
སྡེ་ཁྲ་ཁྲ་འདུས་དུས་འདོ་བ་མཁོ། །
བུ་དཔའ་བོ་འཐབ་དུས་འདོ་བ་མཁོ། །
ལམ་རིང་མོ་འགྲོ་དུས་འདོ་བ་མཁོ། །
གཡང་རྒོད་མས་ཁྲིད་པའི་འདོ་རིག་རྟ། །
ཆུང་ནུ་ཞོ་ནུའི་དུས་རྟེའུ་ཟེར། །
རྩེ་ངོ་ཡ་མེད་དུས་ཐོར་བུ་ཟེར། །
ལུས་རྔ་རྔོག་བླངས་དུས་ཕོ་གཞི་ཟེར། །
ཡག་དོ་ཡ་མེད་དུས་ཅོ་གྲས་ཟེར། །
རྐང་སུག་བཞི་རྒྱས་དུས་རྟ་སར་ཟེར། །
རུས་ལྷུ་ཚིགས་མཉམ་དུས་རྟ་ཕོ་ཟེར། །
ལོ་རྒས་པས་མནར་དུས་རྟ་རྒན་ཟེར། །
འགྲོས་གོམ་པ་ལྡན་དུས་གཡང་ལ་ཟེར། །
གཟུགས་མགོ་རྣ་འཛོམས་དུས་འདོ་བ་ཟེར། །
རྒྱུག་བདའ་ཡ་མེད་དུས་གྱི་ལིང་ཟེར། །
འདོག་སྒྲོག་གི་མི་ཐུབ་རྒོད་པོ་ཟེར། །
361
361



ཕོ་གསོ་རྩྭའི་མི་བརྒྱག་རྐྱལ་བ་ཟེར། །
ལུས་རམ་ཐིག་བབས་དུས་སྐྱ་ཟོར་ཟེར། །
སྤྱང་དར་མས་འཆོས་དུས་བརླ་ཤོ་ཟེར། །
ཟེ་སྒྲ་ཡིས་གཅུར་དུས་རྒྱབ་ཐེད་ཟེར། །
འབྲོག་རུ་བའི་སྒོ་ཁའི་རྩྭ་གཟན་ཕྱུགས། །
རྟ་ནོར་ལུག་ནོར་བུ་ཆ་གསུམ་འདྲ། །
བཅུད་མཛད་མེད་རིན་ཆེན་གཏེར་གྱི་ནོར། །
རྒྱུ་ལོངས་སྤྱོད་འཕེལ་གྱི་གཞི་མ་ཡིན། །
ཕྱུགས་རྟ་ཁྱུ་བདའ་ནས་ལག་པས་སྦེད། །
གནག་ནོར་ཁྱུ་དེད་ནས་སྐེ་ཡིས་སྦེད། །
ལུག་འབའ་སྐད་ཉིལ་ལེ་ལྷས་ནས་བསྐོར། །
གཡང་འདོ་བ་ཁྲིད་ནས་ཁ་ཡིས་སྦེད། །
གཡང་རྒོད་མ་ནོར་བུའི་པ་ཏྲ་རེད། །
རྒྱུད་འཕེལ་ཐོག་ཐོར་བུ་ཐོར་མོ་བཙས། །
འགྲོས་གོམ་རྒྱུག་ནོར་བུའི་དངོས་གྲུབ་ཡིན། །
འཛོམས་འདོ་བའི་སྐྱིད་ཀྱི་ཕ་ས་རེད། །
འབྲི་ཐོད་དཀར་ནོར་བུའི་པད་འདབ་ཡིན། །
རྒྱུད་འཕེལ་ཐོག་དགའ་ལི་དགའ་མོ་བཙས། །
ཟས་དཀར་གསུམ་ནོར་བུའི་བདུད་རྩི་ཡིན། །
ནོར་སྤུ་ནག་སྐྱིད་ཀྱི་ཕ་ས་རེད། །
362



འབའ་ལག་མོ་ནོར་བུའི་རྐེད་དར་ཡིན། །
རྒྱུད་འཕེལ་ཐོག་ལག་ག་ལག་མོ་བཙས། །
འཇམ་བལ་ཚར་ནོར་བུའི་ལོངས་སྤྱོད་ཡིན། །
གཡང་དཀར་མོ་སྐྱིད་ཀྱི་ཕ་ས་རེད། །
ཁྱིམ་དར་མའི་སྒོ་ཁའི་ལག་སྐྱེས་རྟ། །
སྐྱིད་ཐེམས་ཀྱི་རྒོད་མ་རྐྱང་དམར་མ། །
རྒྱུད་མ་ནོར་གྱི་ལིང་གཙུག་དགུ་ཅན། །
གཞུག་བཙས་པའི་འདོ་བ་གཡང་ལ་བོ། །
ལུས་མགོ་རྣ་འཛོམས་ན་ཕྱུགས་ཀྱི་རྟེན། །
རྩྭ་ཁམ་རེ་ཟོས་ནས་བང་རེ་རྒྱུག །
བུ་དཔའ་རྩལ་ཅན་གྱི་རྒྱུག་རྟ་རེད། །
སུག་བརྡབས་ནས་འཚེར་སྐད་སང་ངེ་སང་། །
རྐྱང་འཛི་འཛི་རྨིག་སྤུ་ཙུམ་ཙུམ་ཅན། །
སྔོ་དཔྱི་ནག་མཆན་ཁུང་གཙུགས་དགུ་ཅན། །
ཁམ་རྣ་རིང་གདོང་སྐུར་གཡང་ར་ཅན། །
རག་རྔོག་སྐྱ་རྔ་མ་རྡུམ་རྡུམ་ཅན། ། །
སྤུ་གྲུག་སྒུར་སུག་སྤུ་དཀར་པོ་ཅན། །
རྒོད་མོག་མོག་གཡང་གི་རྔ་མཆིང་ཅན། །
ནག་ཐོད་འཛི་རྒྱུད་པ་ཀུག་ཀུག་ཅན། །
མགྱོགས་སྔོ་ནག་ཤེའུ་ཐིག་གོར་གོར་ཅན། །
363



མ་ཁྲག་རྒྱུད་གཙང་གི་སྐྱེས་རྒྱུད་ཡིན། །
ཕ་རུས་རྒྱུད་དག་གི་རིགས་རྒྱུད་ཡིན། །
སྟོད་ཨ་བོ་ནག་གི་རག་རྒྱུད་འཛོམས། །
སྨད་འོམ་བུ་ཐང་གི་ཆེ་རྒྱུད་འཛོམས། །
བར་ཁྲོ་རྒན་དཀྱིལ་གྱི་རྒྱུག་རྒྱུད་འཛོམས། །
རྨ་ཆུ་བོའི་འགྲམ་གྱི་ཡག་རྒྱུད་འཛོམས། །
འབའ་བྱེ་མའི་ཐང་གི་གོམ་རྒྱུད་འཛོམས། །
ཡངས་ཨ་ཆེན་ཁུག་གི་མགྱོགས་རྒྱུད་འཛོམས། །
མདོ་རི་ཆེན་རུག་གི་འདུར་རྒྱུད་འཛོམས། །
བྱང་གསེར་མོ་ལུང་གི་སྙེག་རྒྱུད་འཛོམས། །
དབུས་མཐོ་སྒང་ཡུལ་གྱི་རྐྱང་རྒྱུད་འཛོམས། །
གཟར་ལ་ནག་རུ་བའི་བཀན་རྒྱུད་འཛོམས། །
ཆུ་གཙང་བོ་འཐུང་གི་དྭངས་རྒྱུད་འཛོམས། །
རྩྭ་འཇག་མ་ཟོས་པའི་འཁྲུངས་རྒྱུད་འཛོམས། །
འཚོས་རྫི་བོ་བཟང་ནིའི་གཡུང་རྒྱུད་འཛོམས། །
ཁར་གཟན་ཆས་འཕྲོད་པའི་ཚོ་རྒྱུད་འཛོམས། །
མ་རྒོད་མའི་རྩིབ་ནས་སྣང་བ་མཐོ། །
སྣས་བཀོང་རེ་དྲངས་ནས་མགོ་རེ་འགྱོག །
ས་ཁོབས་རེ་བརྒྱུགས་ནས་རྔ་མ་བརྩེངས། །
སྤུ་གྲ་ཤེད་འཛོམས་པའི་གཡང་ཟོག་པོ། །
364



ཆུང་ལོ་གསུམ་ཁྲོ་རྒན་རླན་དུ་གཤེས། །
ལྡུམ་ཤོ་རོའི་བཅུད་ཀྱི་རྨིག་ཁ་ཆེ། །
ཕྱི་སུག་བཞི་སྡོམ་པ་ཕ་རྒྱུད་རེད། །
ནང་རུས་རྐང་དར་ནོ་རྗེ་བོའི་དྲིན། །
བར་ལོ་གསུམ་ལྷས་རྒན་འབག་རོ་གཤེས། །
རྩྭ་འཇག་སྔོན་བཅུད་ལས་གཟུགས་གཞི་རྒྱས། །
གྲ་སྤུ་མདོག་མི་གཅིག་མ་རྒྱུད་ཡིན། །
ལུས་ཤ་ཚངས་ཆེ་ནོ་རྗེ་བོའི་དྲིན། །
མཐར་ལོ་གསུམ་རྫ་རྒན་ལུང་ལ་གཤེས། །
ཤིང་སྤེན་མའི་བཅུད་ལས་ལུས་ཕུང་དར། །
ལུས་རྔ་རྔོག་རིང་ནོ་རང་རྒྱུད་ཡིན། །
གྲུག་ཤ་ཤུར་བབས་ནོ་རྫི་བོའི་དྲིན། །
ནངས་སྔ་དྲོར་གཙང་བོའི་འདབས་ནས་འཚོས། །
བཞུར་ཆུ་བོ་རྔམ་འཐུང་བརྔུབ་འཐུང་བྱས། །
ལུས་རྣམ་རིག་དྭངས་ནས་རྔ་རྔོག་གསིགས། །
རྐང་སུག་བཞི་སྤོས་ནས་ཆུ་འདམ་དཀྲུགས། ། །
དུས་ཉིན་གུང་རི་རྒན་ངོས་ནས་འཚོས། །
སྨན་མེ་ཏོག་མགོ་བཏོགས་རྔ་བཏོགས་བྱས། །
སྤུ་རིང་ཐུང་བརྡབས་ནས་ཁ་དོག་བརྗེས། །
གཟུགས་ཕུང་གཞི་ཉལ་ནས་རི་རྩྭ་བསྣོགས། །
་
༌ 365



དགུང་མཚན་མོར་ཐང་ཆེན་དཀྱིལ་ནས་འཚོས། །
ཐང་སྐུ་རྩྭ་གཡས་ཟ་གཡོན་ཟ་བྱས། །
ནུབ་ལྡུམ་རྩྭ་འཕྲོད་ནས་གྲུག་ཁ་བཀང་། །
ཤུལ་རྟིལ་ལུ་བཏང་ནས་ཐང་རྩྭ་བསྣོགས། །
གཡང་འཕེལ་གྱི་རྒོད་མ་ཐེར་ཞེང་ཅན། །
བཙས་སྐྱོང་གི་འདོ་བ་གྲུག་ཞེང་ཅན། །
ཁྱིམ་ཕྱུག་པོས་འཆང་ན་གཅེས་འདང་ཆེ། །
དངུལ་དཀར་པོས་ཉོས་ན་རིན་ཐང་ཆེ། །
དཔོན་མཐོན་པོས་ཞོན་ན་དབང་ཐང་ཆེ། །
དགྲ་ནག་པོས་ཁྱེར་ན་བཤད་ཐང་ཆེ། །
གོང་བླ་མར་འབུལ་ན་ངོ་ཐང་ཆེ། །
རི་ལྷུན་པོའི་སྔོ་ལྗང་ཟ་སྟོབས་ཆེ། །
རྟ་འདོ་བ་གཡང་ལ་གཡང་ཟོག་པོ། །
ཚེ་འདི་ནས་འདུག་དུས་རྐང་ཚེགས་ལེན། །
ཚེ་ཕྱི་མར་འགྲོ་དུས་སྔས་རྟ་ཉན། །
རིགས་གྱི་ལིང་འདོ་བའི་མགོ་འཕང་མཐོ། །
ཞྭ་བཞི་དཀར་འདོ་བ་འཆང་ན་གཡང་། །
ཙོག་རྒོ་བོའི་གཟུགས་ཅན་རྒྱུགས་ན་མགྱོགས། །
ལུས་རྔ་འཕྱིང་རྔོག་འཕྱིང་གཡང་གི་རྟགས། །
མཆན་གཙུགས་མང་ཅན་ལ་དཔའ་བོ་འཁོར། །
366



དཀར་དུང་མདོག་རྩིད་དམར་ཐོང་སྡོམ་ཅན། །
རྗེ་བླ་མས་བསྟན་པ་སྐྱོང་དུས་མཁོ། །
རྐྱང་གསུས་ཕྲ་ཕྲུག་གི་གྲུག་ཁེབ་ཅན། །
ཕ་ཕྱུག་པོའི་བུ་ཡི་བཤོར་རྟ་མཁོ། །
སྔོ་ཆུ་རྡོ་རྔ་མ་ཕྱུང་མདུད་ཅན།
བུ་དགྲ་ལྷ་ཅན་གྱི་དཔའ་རྟ་མཁོ། །
གྲོ་གྲོ་ནག་ཤེའུ་ཐིག་གོར་གོར་ཅན། །
དགྲ་ནག་པོར་ངོ་ཡ་བྱེད་ཉིན་མཁོ། །
ནག་སུག་དཀར་ཐོད་པ་དཀར་ཐིག་ཅན། །
རི་མཐོན་པོའི་གཞི་བདག་བསྟོད་ཉིན་མཁོ། །
སྤྲ་ཁ་སྐྱ་གོས་ཀྱི་གཡང་ར་ཅན། །
བརྒྱུག་གོམ་པས་ལ་རྒྱ་རྩོད་ཉིན་མཁོ། །
རྐྱང་རིལ་བུ་ཕྱིང་བུའི་ཁེབ་མ་ཅན། །
ལུག་གཡང་དཀར་རི་ནས་འཚོ་ཉིན་མཁོ། །
རག་རག་ནག་མཆན་ཁུང་གཙུག་འཁྱིལ་ཅན། །
བུ་དཔའ་བོས་དགྲ་ཇག་འཐབ་ཉིན་མཁོ། ། .
ནག་ཁོག་ཕྲ་རྔ་རྔོག་ཤད་མོ་ཅན། །
སྤྱང་དར་མ་ཐང་དཀྱིལ་བདའ་ཉིན་མཁོ། །
རྐྱང་ཁ་སྐྱ་རྔ་འཕྱིང་རྔོག་འཕྱིང་ཅན། །
དཔོན་ཆེན་པོས་རི་སྡེ་སྐྱོང་ཉིན་མཁོ། །
367



རྐྱང་རྐྱང་དམར་ཐོད་པ་གྲྭ་ཞུར་ཅན། །
ཕྱུག་ཚོང་བས་རྒྱུ་ནོམ་འཚོལ་ཉིན་མཁོ། །
རྐྱང་རིལ་རིལ་སུག་ཐག་ཐུང་ཐུང་ཅན། །
ཁྱིམ་རྒན་རྒོན་རུ་བར་ཉུལ་ཉིན་མཁོ། །
དཀར་དུང་ཕྲུག་གོམ་པའི་འཁོར་ལོ་ཅན། །
མ་སྲུ་མོ་གནས་ལ་སྐྱེལ་ཉིན་མཁོ། །
གྲོ་གྲོ་རྒྱ་རྔ་རྔོག་ནག་ཤེད་ཅན། །
སྨུག་རྫ་རིའི་ཤ་བ་བདའ་ཉིན་མཁོ། །
རག་རྣ་རིང་གྲུག་ཐག་ཐུང་ཐུང་ཅན། ། །
ཆུ་གཙང་བོ་ཐད་དུ་གཅོད་ཉིན་མཁོ། །
སྦྲ་ནག་འཛི་རྣམ་རིག་དྭངས་མོ་ཅན། །
འབྲོག་རུ་ཁྱིམ་རྒྱུ་ནོར་བསྒྲུག་ཉིན་མཁོ། །
ནག་ཕོ་ལུགས་ཐིག་ཁྲའི་སྐེ་མདུད་ཅན། །
ས་ནག་པོར་འབྲུ་དྲུག་འདེབས་ཉིན་མཁོ། །
སྐྱ་ཟོར་རེ་ལུས་ན་རམ་ཐིག་ཅན། །
ཕོ་ཁེར་འགྲོ་ས་མཐའ་འགྲིམ་ཉིན་མཁོ། །
གྲོ་རྔ་རྫིག་རྔོག་རྫིག་གྲུག་ཞེང་ཅན། །
གཉན་སྔགས་པས་མཆོད་ཏལ་འཕེན་ཉིན་མཁོ། །
རྐང་རྨིག་བཞིའི་ཚིགས་སྤུ་དཀར་པོ་ཅན། །
ཁྱིམ་སྒོ་ཕྱུགས་སྲུང་མ་འཐེན་ཉིན་མཁོ།་ ། ་
368



སྔོ་ཕོ་ལུགས་ཉ་སུག་སྦོམ་པོ་ཅན། །
ཕྱུགས་རྫི་བོས་བྲོ་ཕྱིང་འཕེན་ཉིན་མཁོ། །
དཀར་རྔོག་ནག་ཕུམ་འཕྱང་ཤིག་ཤིག་ཅན། །
རྗེ་བླ་མས་བཅིབ་ཁ་བསྒྱུར་ཉིན་མཁོ། །
ནག་ཐོད་འཛི་རྔ་མ་ཕྱང་མདུད་ཅན། །
སྐྱེ་ཕུ་བོས་བྱང་ལམ་གཅོད་ཉིན་མཁོ། །
ཁམ་རྔོག་སྐྱ་བྲང་དཀྱིལ་གཙུག་བཞི་ཅན། །
རྒྱུག་ར་མདའ་ལམ་ལ་ཆས་ཉིན་མཁོ། །
ཁམ་གདོང་ཞུར་ཁོག་སྨད་ཕྲ་མོ་ཅན། །
བུ་དཔའ་བོ་དགྲ་མགོར་འགེལ་ཉིན་མཁོ། །
རག་རྔོག་དཀར་སྒལ་གཞོང་ནག་ཤུར་ཅན། །
དཔོན་དབང་སྡུད་ཅན་གྱི་ཆིབས་པ་མཁོ། །
ནག་གཙུག་མང་ཤྭ་རྗེ་རྒྱ་གཞུ་ཅན། །
ཉག་ཐག་གཅོད་ཕུ་བོའི་དཔུང་ཡ་མཁོ། །
གཟུགས་བཞི་འཛོམས་རག་ཁྲ་ཤ་ཚངས་ཅན། །
འབྲོག་ཕྲུག་ཁྱིམ་སྒོ་ནས་འཆང་རྟ་མཁོ། །
གཡང་རྔོག་རིང་འདོ་བ་རྟ་ཁྱུའི་བཅུད། །
མགྱོགས་དྲང་རྒྱུག་འདོ་བ་ཐང་གི་བཅུད། །
འགྲོས་གོམ་ལྡན་འདོ་བ་ལམ་གྱི་བཅུད། །
གཤིབ་རྩེ་འབུད་འདོ་བ་གཞོན་ནུའི་བཅུད། །
369



ལས་རླུང་དར་འདོ་བ་རུ་སྡེའི་བཅུད། །
བཞོན་བཀན་གཡུང་འདོ་བ་རྒན་པོ་འི་བཅུད། །
འདྲ་གོམ་བདེའི་འདོ་བ་མ་སྲུའི་བཅུད། །
ཁ་བཀུག་གི་འདོ་བ་ཁྱིམ་སྒོའི་བཅུད། །
དཀར་དམར་ནག་སྤུ་མདོག་ཕྱུགས་ཀྱི་བཅུད། །
གོམ་རྒྱུགས་འདུར་འཛོམས་པ་བདག་པོའི་བཅུད། །
ཡག་མགོ་རྣའི་རྣམ་རིག་འདོ་བའི་བཅུད། །
བཞོན་རུ་སྡེ་འགྲིམས་ན་མིག་གི་བཅུད། །
གྲོ་སྔོ་རིལ་ཁམ་རིལ་རྫི་བོའི་རྟ། །
འཛོམས་རྔ་ཆེ་རྔོག་ཆེ་གཡང་གི་རྟ། །
གཡུང་སྔོ་ར་ཕོ་ལུགས་རྒན་པོའི་རྟ། །
རྐྱང་ནག་ཕྲ་རྒྱུད་བཀུག་རྒྱུག་གི་རྟ། །
རག་ཟེ་སྒུར་གྲུག་སྒུར་གོམ་གྱི་རྟ། ། །
ཡག་མགོ་རྣ་ལྡན་ན་བཙན་པོའི་རྟ། །
གོམ་དཀར་རིལ་དུང་རིལ་མ་སྲུའི་རྟ། །
བྱང་གྲོ་རྒྱ་སྔོ་རྒྱ་ཁྲམ་པའི་རྟ། །
གཟུགས་སྐྱེས་ཡག་འདོ་བ་བརྒྱ་སྡེའི་སྨོན། །
རྒྱུད་མི་བཟང་རྟ་བརྒྱའི་གཡོག་པོར་བཀོལ། །
རྟ་ལོས་མཁོ་འཇིག་རྟེན་འཁོར་བའི་རྒྱུ། །
གསོ་ལོས་དགོས་གསུས་སྟོང་རྩྭ་གཟན་རིགས། །
370



དཔྱིད་ཟླ་གསུམ་རི་ཐང་སྔོ་ལྗང་སྐྱེས། །
རྟ་འདོ་བ་སྒ་བཅའ་སྒོ་ནས་བསྟད། །
ཐང་ཁོབ་རེ་རྒྱུགས་ནས་དབུགས་འཚང་ཕུད། །
རྩའི་མདུད་པ་འབྱེད་ནས་ཁ་ལོ་བཏུལ། །
དབྱར་ཟླ་གསུམ་ས་གཞིར་མེ་ཏོག་འཁྲུངས། །
རྟ་འདོ་བ་ཁྲིད་ནས་གཙང་བོར་བརྐྱལ། །
དྲོད་ཚད་ཆེན་ནང་ནས་ཚད་གསོ་བྱས། །
གཟུགས་ཤ་སྟོབས་རྒྱས་ནས་རྒྱུག་གོམ་བསླབ། །
སྟོན་ཟླ་གསུམ་རྩྭ་མགོར་ཇ་ཡུག་སྨིན། །
རྟ་འདོ་བ་བ་མོའི་ནང་ནས་བཏགས། །
དགོང་མཚན་མོར་ཆུ་ནག་མཚན་གསོ་བྱས། །
གྲུག་ཤ་ཁ་བཀང་ནས་རྣམ་རིག་གསལ། །
དགུན་ཟླ་གསུམ་རི་རབ་ཕྱིང་ལྭ་གྱོན། །
རྟ་འདོ་བ་ཁངས་སྐྱའི་ནང་ནས་བཞོན། །
ནངས་སྔ་མོར་དར་ཆུའི་འཁྱགས་གསོ་བྱས། །
སྤུ་གྲ་ཁ་གཟེངས་ན་ཙག་ཁ་ཐུབ། །
ན་ཆུང་གི་འདོ་རིག་གཡང་ལ་བོ། །
ཕུང་རྔ་མ་དཔལ་བེའུ་དྲུག་མདུད་བརྒྱབ། །
སྲབ་ཕྲ་མོ་དངུལ་གྱི་ཐོག་བུ་བསྟར། །
ཤིང་སྟག་སྒོའི་སྟེབ་ཚེམ་ཕྲུག་གིས་བཏུམས། །
371



འོབ་ཨ་ལོང་ནང་ལ་དངུལ་ཆུ་བྱུགས། །
རྔོག་དར་སྤྲིན་ནང་ལ་སྲུང་མདུད་བཏགས། །
སྤང་ལྗང་ལོ་ཟོས་ནས་གྲུག་ཁ་བཀང་། །
ཆུ་གཙང་བོ་འཐུངས་ནས་ན་སོ་རྒྱས། །
གཤོང་མེ་ཏོག་ཟོས་ནས་སྤུ་རྩ་བརྡབས། །
ཤིང་སྣ་ལོ་བཏོགས་ནས་རྨིག་བཞི་བཀན། །
རྟ་ཁྲ་ཁྲའི་ཁྱུ་ནས་སྣང་བ་མཐོ། །
ལུས་མགོ་འཕང་ནམ་མཁའི་དབྱིངས་ནས་བཟུང་། །
རྩྭ་ཁམ་རེ་ཟོས་ནས་མགོ་རེ་མགྱོགས། །
ཆུ་ཁམ་རེ་འཐུངས་ནས་ཁོབ་རེ་བརྒྱུགས། །
རྐང་སུག་བཞིའི་རྩེ་ནས་རྩེད་མཆོང་བྱས། །
སྐྱིད་འདོ་བའི་འཚེར་སྐད་སང་ངེ་སང་། །
འབྲི་ཐུལ་མས་བེའུ་ཆུང་ལྡག་དུས་ངུར། །
ལུག་ཚེར་མོས་ལུ་གུ་བཙའ་དུས་འབའ། །
ཁྱི་རྒྱ་ལིས་རྐུན་མ་རིག་དུས་ཟུག །
དྲིན་རྒོད་མས་རྟེའུ་ཆུང་ཁྲིད་དུས་འཚེར། །
གཟུགས་སྐྱེས་ཡག་འདོ་བ་གཡང་ལ་བོ། །
ས་ཐག་རིང་འགྲིམ་དུས་གོམ་ཁ་ཡང་། །
གཞོན་སྐྱེ་བོས་ཞོན་དུས་ལྡེམ་མྱུར་ཆེ། །
སྒ་སྟེབ་ཚེའི་ཞབས་ནས་ངར་རྩལ་ཆེ། །
372



སྲབ་ཕྲ་མོ་འཇོག་དུས་འའཐེན་ཤེད་ཆེ། །
རྒྱུག་རྟ་མགོ་བསྒྲིགས་དུས་ཐོང་ཞེང་ཆེ། །
སྙེད་ཐོག་བུའི་ཞབས་ནས་གྲུག་ཞེང་ཆེ། །
རྩྭ་གསོ་ཆས་འདང་དུས་གསང་ཤེད་ཆེ། །
ཆུང་ན་ཟླའི་གྲལ་ནས་གྲ་ཁ་ཡག །
འགྲོས་གོམ་པའི་ཤྭ་བཞི་སྤོ་སྲོལ་ཡག །
འདུས་གཤིབ་རྟའི་དཀྱིལ་ན་རྐྱ་འུར་ཆེ། །
དཔུང་བང་རྩལ་བསྡུར་དུས་ཁོབ་རྩལ་ཆེ། །
ཤུག་དུ་བ་མ་བདུག་གཙང་བཙོག་ཆེ། ། །
མགོ་ལག་བར་བླངས་དུས་སྲབ་ཁ་བཙན། །
ཐང་སྒོ་མེད་གསེག་གཅོད་གོམ་ཐག་རིང་། །
རྒྱུག་དགའ་ཁ་ལངས་ན་འཚེར་སྐད་སྙན། །
ལམ་སྐྱ་མོ་རྒྱུ་བའི་འདུར་རོགས་ཡིན། །
རི་མཐོན་པོའི་རྩེ་ནས་བལྟ་རོགས་ཡིན། །
དགྲ་ནག་པོ་འཐབ་དུས་དཔུང་རོགས་ཡིན། །
གཡང་དཀར་མོ་འཚོ་དུས་འདུག་རོགས་ཡིན། །
རྟ་འདོ་བ་འཇིག་རྟེན་ཁམས་ན་མཁོ། །
ཚོས་མ་ཎི་ཕྱི་མའི་ཡུལ་ན་མཁོ། །
མགྱོགས་གོམ་རྒྱུད་འདོ་རིག་རང་ལ་མཁོ། །
བཟང་ཀུན་ལྡན་མགོ་ནག་སྐྱེ་བོར་མཁོ། །
373



སྟག་ཤ་ར་ཨ་བ་ཟེར་ནི་རྒྱུ། །
མ་བུ་མོ་ཨ་ཅེ་ཟེར་ནི་ཟས། །
རྟ་འདོ་བ་གྱི་ལིང་ཟེར་ནི་རྒྱུག །
གཡང་རྒོད་མ་དྲིན་ཅན་ཟེར་ནི་རྒྱུད། །
རྟ་འདོ་བ་དར་ན་ཡོད་དུས་སུ། །
ས་འདི་ནས་སྐྱེས་ནས་གཞན་ལ་བཙོངས། །
དངུལ་དཀར་པོ་ཕར་རྩིས་ཚུར་ལེན་བྱས། །
རིན་སུམ་སྟོང་སྟེང་དུ་ཆིག་སྟོང་འཇོག །
རྟ་སྒལ་རགས་ཅན་པོ་སྒོ་ནས་བཏགས། །
མ་ཚིལ་རགས་ཅན་མས་སྡུན་ནས་བསུས། །
གྲོགས་ན་ཟླ་འདུས་ནས་གཟུགས་གཞིར་དཔྱད། །
ཁ་གྱེན་དུ་བཀུག་ནས་ཨེ་ཡག་བལྟས། །
ལྕགས་ཕྲ་མོས་གཞུས་ནས་ཨེ་མགྱོགས་བརྒྱུགས། །
ཡག་གོམ་པས་བརྒྱ་སྡེ་འུར་ལ་བསྐུར། །
འཆི་ཀོ་བར་འགྱུར་ན་ནོམ་གྱོང་ཆེ། །
འཛིན་འདོ་བའི་སྐྱིད་སྡུག་རྟ་བདག་མཁྱེན། །
བྲག་དམར་པོའི་ཕ་ས་བཙན་གྱི་གནས། །
རྒོད་ཐང་དཀར་ཚང་ནས་བྱེའུ་ཕྲུག་རློན། །
ཤ་དམར་པོ་སྔོན་བསགས་ལས་ཀྱི་ཟས། །
གཤོག་སྒྲོ་ཕྲན་རྒྱས་དུས་ནམ་འཕང་བསྟོད། །
374



ཡངས་སྤང་གཞོངས་ཕ་ས་སྐྱིད་ཀྱི་གནས། །
རྟ་རྒོད་མའི་རྗེས་ནས་གླེན་རྟེའུ་ཕྲུག །
ལྗང་རྩྭ་ལྡུམ་སྔོན་བསགས་ལས་ཀྱི་ཟས། །
རྐང་སུག་བཞི་རྒྱས་དུས་བྱང་ལམ་འཆོད། །
ཆུ་གཙང་བོ་ཕ་ས་བཞུར་གྱི་གནས། །
རྡོ་བྱེ་མའི་གསེང་གི་ཉ་གསེར་མིག །
འདམ་རྩྭ་སྣ་སྔོན་བསགས་ལས་ཀྱི་ཟས། །
ལུས་གཤོག་དྲུག་རྒྱས་དུས་མཚོ་མོ་གཤགས། །
གསང་འཛོམས་ན་འདོ་བ་རི་བོང་ཙམ། །
རྒྱུག་རྟ་བརྒྱའི་གསེང་ནས་ཤར་རེར་འབུད། །
དཔའ་ཡོད་ན་སྐྱེས་བུ་ལག་ངར་ཙམ། །
དམག་བརྒྱ་ཚོ་གཅིག་གི་ངོ་ཡ་ལེན། །
གཡང་རྒོད་མའི་རྗེས་སུ་རྟ་བརྒྱ་བཙས། །
འཛོམས་འདོ་བའི་དངུལ་སྲང་བརྒྱ་སྟོང་ཁུག །
རྟའི་བདག་པོ་སུ་བྱེད་སྔོན་གྱི་ལས། །
ལུས་རྩྭ་གཟན་འདོ་བའི་སྐྱེ་ལུགས་རེད། །
མཐོ་བླ་མའི་ཆིབས་རྟ་འདོ་བས་ཉན། །
དཔོན་བཙན་པོའི་ཁྲིམས་རྟ་འདོ་བས་ཉན། །
བུ་དཔའ་བོའི་འཐབ་རྟ་འདོ་བས་ཉན། །
མ་བུ་མོའི་བག་རྟ་འདོ་བས་ཉན། །
375



ཁྱིམ་རྒན་རྒོན་སྐྱེལ་རྟ་འདོ་བས་ཉན། །
དགྲ་ནག་པོ་འདུལ་རྟ་འདོ་བས་ཉན། །
སྡེ་ཁྲ་ཁྲའི་གཤིབ་རྟ་འདོ་བས་ཉན། །
ཁྱིམ་ཕྱུག་པོའི་སྲུང་རྟ་འདོ་བས་ཉན། །
འབྲོག་ནོར་ལུག་འཚོ་རྟ་འདོ་བས་ཉན། །
རོང་ཞིང་བའི་རྨོན་རྟ་འདོ་བས་ཉན། །
དངུལ་དཀར་པོ་འགེལ་རྟ་འདོ་བས་ཉན། །
གཞོན་ས་མཐའ་འགྲིམ་རྟ་འདོ་བས་ཉན། །
ཇག་ཁྲམ་པའི་ཀུན་རྟ་འདོ་བས་ཉན། །
ཆུང་དར་མའི་བཤོར་རྟ་འདོ་བས་ཉན། །
དབུལ་མེད་པོའི་སྤྲང་རྟ་འདོ་བས་ཉན། །
ཚོང་རྒྱ་སྒོར་ཉུལ་རྟ་འདོ་བས་ཉན། །
ཤིང་འཁོར་ལོ་འདྲུད་རྟ་འདོ་བས་ཉན། །
ཆུ་གཙང་བོ་བརྒལ་རྟ་འདོ་བས་ཉན། །
ཐང་ཆེན་པོ་རྒྱུ་རྟ་འདོ་བས་ཉན། །
ལ་གཟར་མོ་འགོར་རྟ་འདོ་བས་ཉན། །
རྟ་འདོ་བའི་འཚེར་སྐད་རི་ནས་གོ ། །
ཆོས་བླ་མའི་བྱིན་རླབས་རྒྱང་ནས་གོ །།
གནས་བྱིན་ཅན་ལྷ་སྐུ་མཇལ་ན་རིག །
ནད་གསོ་བའི་སྨན་མཆོག་འཐུང་ན་ཤེས། །
376



ཁ་བཀུག་གི་འདོ་བའི་འཚེར་སྐད་སྙན། །
གཡང་རྒོད་མ་ཁ་ཁ་བྱེད་དུས་འཚེར། །
དགུང་རྟ་ཁྱུ་ལྷས་ལ་སྐོར་དུས་འཚེར། །
སྒྲོག་སུམ་ལག་དམ་ལ་འདོགས་དུས་འཚེར། །
ཤིང་སྟག་སྒོ་རྒྱབ་ལ་བསྟོད་དུས་འཚེར། །
འཚོས་རྟ་ཁྱུའི་ནང་གི་འཛིན་དུས་འཚེར། །
གཤིབ་འདོ་བའི་མགོ་རྣ་བསྒྲིག་དུས་འཚེར། །
མགྱོགས་རྟ་བརྒྱའི་རྩེ་ནས་བུད་དུས་འཚེར། །
སྲབ་ཁྲ་ཁྲ་མགོ་ནས་ལེན་དུས་འཚེར། །
ལམ་སྐྱ་མོའི་སྣེ་ནས་བཟུང་དུས་འཚེར། །
ཐང་ཆེན་པོ་ཐད་དུ་གཅོད་དུས་འཚེར། །
བྱང་ས་སྟོང་ཁེར་འགྲོ་བྱས་དུས་འཚེར། །
སྤྱང་དར་མས་འདབས་ནས་འཇབ་དུས་འཚེར། །
དགྲ་རྐུན་མའི་ལག་ལ་ཤོར་དུས་འཚེར། །
གཟན་རྩྭ་ཆུ་ཁ་ནས་ཆད་དུས་འཚེར། །
རྒྱུགས་བྱང་མ་ལོང་ལྕགས་གཞུས་དུས་འཚེར། །
བརྡབས་ཕུར་བ་བཏགས་ནས་བྱང་དུས་འཚེར། །
སྒ་ལྷུ་བཞིའི་སྒལ་ཚིགས་གཅུར་དུས་འཚེར། །
སྒྲོག་སུམ་ལག་དཀྱིལ་ནས་འཐོར་དུས་འཚེར། །
ལྕག་ཕྲ་མོའི་གྲུག་ལ་བྲབ་དུས་འཚེར། །
377



རྒྱག་རྫོགས་ནས་ཚིལ་ཁྲག་བསྲེས་དུས་འཚེར། ། །
འཚོང་འདོ་བའི་རིན་གོང་གཏམས་དུས་འཚེར། །
རིན་དངུལ་དཀར་བླངས་ནས་ཞོན་དུས་འཚེར། །
རྟགས་སྟོན་མོའི་ཁྲོམ་ལ་འབུད་དུས་འཚེར། །
རི་མཐོན་པོའི་དགྲ་ལྷ་བསྟོད་དུས་འཚེར། །
གཡང་དར་མཚོན་སྣ་ལྔ་འདོགས་དུས་འཚེར། །
རྗེ་བླ་མའི་ཕྱག་ལ་འབུལ་དུས་འཚེར། །
དཔྱིད་ཁུ་བྱུག་སྔོན་མོ་གྲགས་དུས་འཚེར། །
དྲིན་རྒོད་མ་རི་ནས་བཙས་དུས་འཚེར། །
ཆུང་རྟེའུ་ཕྲུག་ནུ་ཆུ་ནུ་དུས་འཚེར། །
ཁ་རྒས་ནས་རྔ་རྔོག་འབྲེག་དུས་འཚེར། །
ལུས་སྒ་སྲབ་བླངས་ནས་ཕུད་དུས་འཚེར། །
རྩྭ་མ་ཆོད་རི་ལ་འཁྱམས་དུས་འཚེར། །
ལུས་ལྷུ་ཆེན་ཆག་ནས་འཕག་དུས་འཚེར། །
དབྱར་དྲུག་པའི་ལྗང་སྨུག་ནང་ནས་འཚེར། །
བུ་དགྲ་བླ་ཅན་གྱི་ཞོན་དུས་འཚེར། །
དགུན་ཁ་བ་བུ་ཡུག་འཚུབ་དུས་འཚེར། །
ཟས་འབྲུ་དྲུག་སྣ་ལྔས་གསོ་དུས་འཚེར། །
ཇག་རྐུན་མས་གཞུག་ནས་བདའ་དུས་འཚེར། །
ལུས་ལྟོགས་སྐོམ་འཇིགས་སྐྲག་ཡོང་དུས་འཚེར། །
378



ཁོག་བྱང་མ་ཁོབ་རྩལ་ནང་ནས་འཚེར། །
དགྲ་ནག་པོ་ཐུག་ནས་འཐབ་ཉིན་འཚེར། །
སྲོག་དམར་པོ་འབེན་ལ་འཇོག་ཉིན་འཚེར། །
ལས་རླུང་རྟའི་ཁ་ལས་དར་ཉིན་འཚེར། །
ལུས་ཁོག་སྟོད་སེང་གེ་འགྱིང་འདྲ་བོ། །
ལུས་ཁོག་སྨད་ཁྱི་རོ་དྲུད་འདྲ་བོ། །
རྒྱུག་འདོ་བའི་ནང་གི་རྩེ་བུད་པོ། །
མགོ་བཀྱགས་ནས་འཚེར་སྐད་སང་ངེ་སང་། །
རྒན་སྤྱི་སེམས་ཅན་གྱིས་སྨ་ར་ཤད། །
མ་བྱང་སེམས་ཅན་གྱིས་ཐལ་མོ་སྦྱར། །
མི་འདོད་པ་ཅན་གྱིས་རིན་གོང་གཏམ། །
མི་ཧམ་སེམས་ཅན་གྱི་ལག་གཉིས་འཕུར། །
ཁོག་ངན་འཁྱོགས་ཅན་གྱི་མིག་གིས་འཚོས། །
རྒྱུ་ནོམ་ཧེབ་ཅན་གྱིས་གསེང་ནས་རྐུ། །
ལག་མི་གཙང་ཅན་གྱིས་རྔ་རྔོག་འབྲེག །
སེམས་དོག་པ་ཅན་གྱིས་ལྐོག་ནས་རྒྱུག །
བློ་ཤེས་རྒྱ་ཆུང་བས་དམོད་སྐུག་བྱེད། ། །
སྨྱོ་གླད་མེད་བརྒྱུགས་ནས་བརླ་དཔྱི་གཅོག །
མདོ་མི་ཟིན་ཞག་གསུམ་ཟས་ལ་བརྗེས། །
ཕོ་བསེར་བོས་མི་བཀོལ་རྐང་ལག་ལད། །
379



ཕྱུག་གཏེ་བོའི་འདོ་བ་ཤ་ཚངས་ཆེ། །
མི་ཁྲམ་པའི་འདོ་བ་སྤུ་མདོག་བརྗེས། །
ཁྱིམ་ཕྱུག་པོའི་སྒོ་ནས་འདོ་བ་གཡང་། །
གོང་བླ་མས་བཅིབས་པའི་འདོ་བ་བཟང་། །
དཔོན་བཙན་པོས་གསོས་པའི་འདོ་བ་གྲགས། །
བུ་དཔའ་བོས་ཉོས་པའི་འདོ་བ་མགྱོགས། །
ཁྱིམ་རྒན་པོས་ཞོན་གྱི་འདོ་བ་བཀན། །
བཟང་རྫི་བོས་བསྙོར་བའི་འདོ་བ་ཚོ། །
ཁ་ཆུང་དུས་འདོ་བ་གྱི་ལིང་འདྲ། །
ཁ་རྒས་ནས་འདོ་བ་བདག་པོ་མེད། །
ཤ་ཡོད་དུས་འདོ་བ་མགོ་འཕངས་མཐོ། །
ཤ་གཉོམ་ན་འདོ་བ་ཁྱི་དང་འདྲ། །
རྒྱུགས་གོམ་ལྡན་འདོ་བ་གཡང་ལ་བོ། །
གཡང་རྒོད་མ་བཙས་པའི་ནོར་བུ་རེད། །
བཀོང་སྣ་ཁུང་དྲངས་ནས་རྣམ་རིག་དྭངས། །
ཆུང་རྟེའུ་འཕེལ་གྱི་བསོད་ནམས་ཡིན། །
གཟུགས་ཤ་ལྡན་འདོ་བ་སྐྱེ་བོར་མཁོ། །
རྟ་སྒ་སྲབ་འཛོམས་ན་བདག་པོའི་བརྒྱན། །
ཁར་རྩྭ་ཆུ་འབྱོར་ན་རྟ་མཆོག་ཡིན། །
ཆས་མ་སྦྱིན་རྟ་ཀོ་རློན་པ་རེད། །
380



སྟོད་རྫ་རི་བྲག་རི་ཁངས་སྐྱས་བཟུང་། །
རྟ་འདོ་བའི་སྣ་མགོར་བད་དཀར་བཟུང་། །
ཆུ་རྫ་ཆུ་ལུང་ཆུ་གཞོངས་ནས་བཞུར། །
རྟ་འདོ་བའི་དངུལ་ཆུ་ཐེར་ཁུག་བཞུར། །
རྩྭ་རྩི་ཐོག་འབྲས་བུ་རི་ནས་སྨིན། །
བཏགས་འདོ་བའི་རྒྱུ་མ་སྐལ་ངོར་འབྱར། །
ཁར་རྩྭ་ཆུ་མ་ཡོང་ཞག་གསུམ་ལོན། །
སྙིང་ཨེ་རྗེ་ཞོན་པའི་རྟ་བདག་ཚོ། །
དགུན་བཅུ་བའི་མཚན་མོ་ཕུད་དུས་དཀའ། །
ལུས་མགོ་ཕུང་འཁྱགས་ནས་ཆབ་རོམ་ཆགས། །
ཕོ་རྩྭ་ཡིས་ཨེ་བརྒྱགས་རེ་བ་བཟུང་། །
མཚན་བཀུག་འདོག་མ་བྱེད་རྟ་བདག་མཁྱེན། །
ས་ཐག་རིང་གོམ་གྱིས་གཅོད་དུས་དཀའ། །
ལམ་ཀྱག་ཀྱོག་ནང་ནས་གོམ་འཁྱོར་སྤོས། །
གློས་མཆན་ཁུང་མི་བརྡར་རེ་བ་བཟུང་། །
སྟེང་ཤ་ཐག་མི་ལྗིད་རྟ་བདག་མཁྱེན། །
ལ་མཐོན་པོའི་ཐུར་གཟར་འབབ་དུས་དཀའ། །
ཤ་དཔུང་བུ་མནན་ནས་སྐྱེལ་ལ་ཁད། །
སྙེད་གྱོང་བོས་རྔ་རྩར་བརྡར་ནས་བརྟོལ། །
བསེགས་ཐུར་ལམ་ཁྲིད་པར་རྟ་བདག་མཁྱེན། །
381



ཁངས་བུ་ཡུག་འཚུབ་ནས་ཐོན་དུས་དཀའ། །
ཁའི་ལྕགས་སྲབ་མ་བླང་སྡོང་བོར་བཅིངས། །
ཆས་ཁམ་གང་ཨེ་སྟེར་རེ་བ་བཟུང་། །
ལྕེ་ལྕགས་ལ་མི་འབྱར་རྟ་བདག་མཁྱེན། །
འཁྱགས་ཆུ་དར་ཁ་ནས་འབུད་དུས་དཀའ། །
དར་སྔོ་ཤིག་སྟེང་ནས་དཔུང་ཤ་འདར། །
རྨིག་གོར་མོ་མི་ཤུད་སྲ་ཁ་བཟུང་། །
རུས་བརླ་དཔྱི་མི་གཅོག་རྟ་བདག་མཁྱེན། །
འཕྲང་དོག་མོའི་ལམ་དུ་འགྲོ་དུས་དཀའ། །
སྲ་རྡོ་རིལ་ནང་ནས་རྨིག་བཞི་གཙེ། །
རྐང་སུག་བཞི་འདར་ནས་འདར་སིག་སིག །
ལྕགས་ཕྲ་མོས་མི་གཞུས་རྟ་བདག་མཁྱེན། །
དཔྱིད་གསུམ་པའི་ནམ་ངན་ཐོན་དུས་དཀའ། །
རྩྭ་འཇག་མ་ཆད་ནས་ས་ནག་བུད། །
ལུས་ཤ་ཟུངས་ཟད་ནས་རུས་པར་ཐུག །
རྒྱུག་གོམ་ལག་མི་གཤིབ་རྟ་བདག་མཁྱེན། །
བཞུར་གཙང་བོ་ཐད་དུ་གཅོད་དུས་དཀའ། །
ཆུའི་གཤོང་དུ་མི་འཁུར་གཟུགས་གཞི་འཁྱོར། །
ལུས་རློན་པའི་སྟེང་ལ་རྔུལ་ཆུ་བཞུར། །
སྲབ་ཁ་ནས་མི་བསིག་རྟ་བདག་མཁྱེན། །
382



ཐང་ཆེན་པོའི་བང་རྩལ་གཤིབ་དུས་དཀའ། །
དབུགས་སྟོད་དུ་འཚང་ནས་སེམས་བུ་གཡུགས། །
བརྒྱུགས་རྟ་མགོ་ཨེ་ལོན་རེ་བ་བཟུང་། །
དབུགས་འཆད་ཀི་མི་འཇུག་རྟ་བདག་མཁྱེན། །
དགྲ་ནག་པོས་མགོ་ལ་འགེལ་དུས་དཀའ། །
སྲོག་དམར་པོ་འབེན་དུ་བཞག་ནས་བརྒྱུགས། །
ལུས་ཚེ་སྲོག་ཨེ་འཚམས་རེ་བ་བཟུང་། །
སྲོག་འཕངས་མེད་མི་གཏོང་རྟ་བདག་མཁྱེན། །
ཙག་བསེར་བུའི་གྲང་ངར་ནང་ནས་དཀའ། །
ལུས་མགོ་ཕོངས་རྔུལ་ནས་ཆབ་རོམ་ཆགས། །
རྒྱབ་ཁེབ་མ་ཨེ་འགེབ་རེ་བ་བཟུང་། །
སྒ་ཚ་བྱིད་མི་བྱེད་རྟ་འདག་མཁྱེན། །
རྒྱུག་བྱང་མ་རི་ནས་ཐོན་དུས་དཀའ། །
ལྟོགས་སྐོམ་པའི་དེད་ནས་རྩྭ་ཆུ་དྲན། །
སྟུན་རྩྭ་ཆུ་ཨེ་འཛོམས་རེ་བ་བཟུང་།
རྩྭ་ཡོད་སར་འདོགས་པར་རྟ་བདག་མཁྱེན། །
དབྱར་ཚད་ཆེན་གཤོང་ནས་འདོགས་དུས་དཀའ། །
རྐང་སུམ་སྒྲོག་བརྒྱབ་ནས་ཚད་པ་གཞིས། །
རླུང་བསེར་བུ་ཨེ་གཡུག་རེ་བ་བཟུང་། །
བསིལ་བསེར་ཁ་འདོགས་པར་རྟ་བདག་མཁྱེན། །
383



དྲོད་ཉི་མའི་འོད་ནས་འདུར་དུས་དཀའ། །
ཆུ་མ་མཐུང་བསྐོམས་ནས་ཁྲག་རྩེ་བསྲད། །
ཆུ་ཁམ་གང་ཨེ་ལྟུད་རེ་བ་བཟུང་། །
ཆུ་ཁ་ནས་མི་འཆད་རྟ་བདག་མཁྱེན། །
རི་གཟར་མོའི་ངོས་གསེག་གཅོད་དུས་དཀའ། །
སྒས་སོག་པ་གཅུར་ནས་འཁྱུར་མ་འཁྱོར། །
བཏིངས་ཕྱིང་སྟན་ཨེ་འཇམ་རེ་བ་བཟུང་། །
རྒྱབ་ས་ཡིས་མི་གཅོད་རྟ་བདག་མཁྱེན། །
ལུས་རྒས་པའི་མནར་དུས་འདོ་བའི་དཀའ། །
མིག་ཁྲ་མོ་ལད་ནས་ཞར་ལ་ཁད། །
ཤ་རིད་པ་ཟད་ནས་ལོག་ལ་ཁད། །
རྟ་སེམས་ནས་མ་འབོར་རྟ་བདག་མཁྱེན། །
བེད་མེད་ནས་རྔ་རྔོག་འབྲེག་དུས་དཀའ། །
ཁའི་ཡ་སོ་ཟད་ནས་མ་སོ་ཐུག །
མའི་རི་མོ་བསྣོགས་ནས་རྣལ་ལ་ཐུག །
ཕོའི་ལྟོ་ཁ་གང་གི་རྟ་བདག་མཁྱེན། །
ལུང་མི་མེད་ཡུལ་དུ་འཁྱམས་དུས་དཀའ། །
སྤྱང་དར་མས་སོ་བ་བྱས་པར་སྐྲག །
ཁྱིམ་བདག་པོ་ཨེ་ཐོན་རེ་བ་བཟུང་། །
ས་རི་སྟོང་མི་སྨྱུག་རྟ་བདག་མཁྱེན། །
384



རྟ་ཁྲ་ཁྱུ་འདྲོགས་ནས་རྐྱང་ལ་འདྲེས། །
གཡང་འདོ་བ་སྔོ་ལྗང་ཁུག་ནས་བཏགས། །
ཁ་བཀུག་ནས་མགོ་མཆོད་ཁྲིགས་སེ་ཁྲིགས། །
སེམས་སྨྲེང་ནས་འཚེར་སྐད་སང་ངེ་སང་། །
ཕོ་ཡ་བོས་རུ་བར་ཉུལ་བའི་རྟ། །
ནངས་སྔ་མོ་ཞོན་ནས་ཕྱི་དྲོ་རྒྱུག །
དུས་ཉིན་མཚན་སྒོ་ཁྱི་འདོགས་འདོགས་བྱས། །
སྒྲོག་སུམ་རྩའི་རྐང་ལག་དམ་དུ་བཏགས། །
ཕོངས་གྲུག་གི་སྟེང་ལ་ལྕག་གིས་གཞུས། །
ས་ནག་པོ་བྲད་ནས་ཉིན་མཚན་ཕུད། །
རྒྱུག་བརྒྱུགས་ནས་ནང་ཁོག་ཚིལ་ཁྲག་བསྲེས། །
འདུར་འདུར་ནས་རྐང་ཚིགས་ཕུད་ནས་བཀུམས། །
གཟུགས་ཤ་ཚངས་ཅན་དེ་བཏགས་ནས་བཀས། །
འགྲོས་གོམ་ལག་ཅན་དེ་བརྒྱུགས་ནས་བསད། །
ལྷམ་མཆན་ཁུང་བསྡུས་ནས་རྐང་ཐང་སོང་། །
ཤུལ་ལུས་པ་རྟ་ཀོ་སྐམ་པོ་བཏང་། །
ཕོ་འདོ་མེད་འཆང་གི་འདོ་རིག་རྟ། །
རྟ་སྔར་ཉིན་ཉོས་ནས་ཕྱི་ཉིན་བཙོངས། །
ཟླ་རེ་ལ་འདོ་བའི་སྤུ་མདོག་བརྗེས། །
ལོ་རེ་ལ་འདོ་བའི་ཆེ་ཆུང་བརྗེས། །
385



རྟ་ཁ་ཆུང་བཙོངས་ནས་ཁ་མཐོ་ཉོས། །
ལོ་རྒས་པ་བཙོངས་ནས་བོང་བུ་ཉོས། །
རང་ཞོན་ནས་བུང་བུར་གྱི་ལིང་ཟེར། །
བཟང་ཐམས་ཅད་མཚེར་བའི་ངོ་ན་འཛོམས། །
སྡེས་ཞོན་ནས་འདོ་བ་རྟ་ངན་ཟེར། །
ངན་ཐམས་ཅད་གྲོད་པུའི་ངོ་ན་གནས། །
བོང་སྐྱ་རིང་ཞོན་པའི་སྣང་བ་མཐོ། །
ལམ་སྐྱ་མོའི་ནང་ན་མགོ་ལྡེར་ལྡེར། །
ཕོ་བསམ་མེད་འཆང་གི་རྟ་འདོ་བ། །
ཁ་དལ་འདུག་མེད་ལ་དམོད་མོ་བྱེད། །
དགྲ་ཇག་པས་འདེད་པའི་སྐྱ་ཟོར་བོ། །
རྔོག་རྔ་མ་འབྲེག་གི་སྔོ་ཟོར་བོ། །
ལམ་མ་བླང་བླ་མར་འབུལ་རྒྱུ་བོ། ། །
ནད་ས་སྐྱོན་བྱུང་ནས་འཆི་རྒྱུ་བོ། །
ཕན་མ་བཏགས་རི་སྟོང་སྨྱུག་རྒྱུ་བོ། །
ཁ་མི་དྲོད་གྲི་ཤི་འགེལ་རྒྱུ་བོ། །
རྒྱུག་བང་རྩལ་ནང་ནས་རྫོགས་རྒྱུ་བོ། །
ལུས་ཕུང་བོ་མདའ་ཡིས་རྒྱག་རྒྱུ་བོ། །
ཀོ་བླངས་ནས་རྒྱལ་བ་བྱེད་རྒྱུ་བོ། །
རོ་རི་ཁྱིས་འབྲད་ནས་ཟ་རྒྱུ་བོ། །
386



ཕོ་ཁྲེལ་མེད་འཆང་གི་རྟ་འདོ་བ། །
ཆུ་མི་ལྡད་ཉིན་གསུམ་ཨབ་ཀྱིས་རྒྱུག །
རྩྭ་མི་འཕེན་ཞག་གསུམ་བཀུག་ནས་འདོགས། །
རང་ཇ་རྩམ་འཕྲོད་དུས་འདོ་བ་བརྗེད། །
གཡག་རོག་པོ་དེད་ནས་ཚིག་ཀ་སོས། །
ཞོན་འདོ་བ་མ་ལན་ལུང་ལྕགས་གཞུས། །
ཁྱི་རྒྱ་དམར་ཁ་ཚན་ཆེ་ནས་ཤོར། །
ངོ་མ་ལོན་འདོ་བའི་དེ་ལུང་དེད། །
དོན་ཡོད་མེད་དབྱུག་པའི་གདོང་ངོར་ཀླན། །
མིག་ཚ་བ་ཕུད་ནས་རྟ་ཞར་འབོད། །
རྒྱབ་སྒལ་ཚིག་སྐྲངས་ནས་རྣག་ཙིམ་ཙིམ། །
སྟེང་རེ་ཕྱིང་བཀབས་ནས་གསེག་གི་ཞོན། །
ཁྱིམ་བཟང་བོའི་འཆང་གི་རྟ་འདོ་བ། །
དུས་བཞི་ཚིགས་བདག་བསྙོར་རྫི་བོས་བྱེད། །
དགུན་བཅུ་བའི་ནང་དུ་གྲུག་ཁ་གང་། །
དཔྱིད་གསུམ་པའི་ནང་དུ་སྤུ་ཆུང་བརྡེབ། །
ཐག་རིང་ཐུང་རྩྭ་ཆུ་ཁར་མི་ཆད། །
ཕྱི་བལྟས་ན་མགོ་རྣ་ལྷུ་ཚིགས་མཚུངས། །
ནང་བང་རྩལ་རྒྱུག་གོམ་གསེང་ན་ཡོད། །
སུག་རྨིག་བཞིས་ས་ནག་རི་མོ་འབྲི། །
387.



རིག་དྭངས་མོའི་རྣ་རྩེ་སོ་བ་འཇོག །
སྐྱ་མི་ཚོགས་གྲལ་ནས་མགོ་མཆོད་འཕེན། །
མགྱོགས་གོམ་པས་ཐང་ཆེན་ཐད་ཀྱིས་གཅོད། །
ཀི་སེང་ངེ་བཏབས་དུས་དགའ་ཁ་ལངས། །
ཁ་གྱེན་དུ་འཐེན་དུས་ཀག་ལ་ལངས། །
གཤིབས་རྟ་བརྒྱའི་ནང་གི་ཡང་རྩེ་ལེན། །
དྲིན་གཡང་ཟོག་མི་བརྒྱའི་མིག་གིས་འཚོ། །
འགྲོས་རོགས་པའི་ལག་ངོར་ཟ་འཕྲུག་ལངས། །
གཡང་འདོ་བ་སྤང་ལྗོངས་ཡུལ་ནས་འཚོས། །
རྩྭ་སྨན་སྣ་ཟོས་ནས་ན་སོ་རྒྱས། །
རྐང་སུག་བཞི་སྐྱེ་ཚུགས་པའི་རིགས་རྒྱུད། །
ལུས་ཤ་ཤེད་གཉོམ་ཤོར་བདག་པོའི་སྐྱོན། །
གཟུགས་སྤུ་མདོག་མགོ་རྣ་མའི་རིགས་རྒྱུད། །
བབ་སྨན་ཆུ་འཐུངས་ནས་རྔ་རྔོག་རིང་། །
རྟ་ཁྲ་ཁྲའི་རྒྱུག་གོམ་གཤིབ་པའི་དུས། །
རྒྱབ་རྨ་ཤུལ་མ་སོས་བདག་པོའི་སྐྱོན། །
ཀུན་འཛོམས་པའི་འདོ་བ་བདག་གཉེར་དགོས། །
བདག་མ་ཐུབ་ཁྲམ་པའི་སྒོ་ཟོག་ཡིན། །
ཡག་འདོད་པའི་འདོ་བ་རྩྭ་ཆུ་དགོས། །
ཁར་རྩྭ་ཆུ་མ་འབྱོར་གྲ་སྤུ་འཕྱིང་། །
388



དཔུང་ཤུགས་ཆེའི་འདོ་བ་དམར་ཆས་དགོས། །
དམར་ཟས་ཀྱི་མ་གསོས་ཁུང་ཤེད་གཉོམ། །
མགྱོགས་རྒྱུག་གོམ་འདོ་བ་རྒྱུད་ཀྱི་ལག །
རྒྱུད་མི་བཟང་རྩྭ་སྒྱེ་སྟོང་བ་ཡིན། །
ཤ་མེད་ནས་འདོ་བ་བུང་བུ་འདྲ། །
བོང་སྐྱ་རིང་མིག་གི་བལྟ་ནི་དཀོན། །
རྟ་བྱང་མའི་ཕོ་ལུང་བརྒྱག་རྒྱུ་མེད། །
རྩྭ་རྩི་ཏོག་ཟོར་བས་འབྲེག་འབྲེག་བྱེད། །
བང་ཅི་ཡོད་འདོ་བ་རྒྱུགས་ན་ཤེས། །
ཤ་ཡོད་མེད་འདོ་བ་བལྟས་ན་ཤེས། །
སྐྱོན་ཡོད་མེད་འདོ་བ་བཞོན་ན་ཤེས། །
རིན་ཅི་ཁུག་འདོ་བ་བཙོངས་ན་ཤེས། །
ཇ་ཞིམ་པོ་ཤ་རོའི་སྙིག་ན་ཡོད། །
གྲི་རྣོན་པོ་གོ་ཤུབས་ནང་ན་རིག །
བུ་དཔའ་བོ་སློག་རུལ་ནང་ན་འཁྲུངས། །
མགྱོགས་གྱི་ལིང་རྒོད་རྒན་རྗེས་ན་ཁྲིད། །
ཁ་བཀུག་གི་འདོ་བའི་མགོ་མཆོད་ཡག །
དགྲ་ནག་པོར་ཐུག་དུས་འདོ་བ་དྲན། ། །
ལམ་སྐྱ་མོ་སྟོས་དུས་འདོ་བ་དྲན། །
རི་དགྲ་ལྷ་བསྟོད་དུས་འདོ་བ་དྲན། །
389



སྐྱིད་གཞོན་ནུ་འཛོམས་ཉིན་འདོ་བ་དྲན། །
གོང་བླ་མ་ཕེབས་ཉིན་འདོ་བ་དྲན། །
མ་སྲི་མོ་བསུ་ཉིན་འདོ་བ་དྲན། །
ཆུ་གཙང་བོ་འབུད་ཉིན་འདོ་བ་དྲན། །
གཡག་ཚ་སྣ་ལེན་དུས་འདོ་བ་དྲན། །
ལྷམ་ཆུ་ཡིས་རློན་དུས་འདོ་བ་དྲན། །
དངུལ་བསོགས་པ་མང་དུས་འདོ་བ་དྲན། །
མཚན་རྨི་ལམ་ངོགས་ནས་འདོ་བ་དྲན། །
རྒྱུ་མེད་ན་འདོ་བ་དྲན་རུང་སྟོང་། །
དངུལ་མེད་ན་འདོ་བ་ཁུག་རབ་མེད། །
རྩྭ་མེད་ན་འདོ་བ་སོས་རབ་མེད། །
བདག་མ་ཐུབ་འདོ་བ་སྤྱང་མོའི་ཟས། །
རྒྱུ་ཡོད་ན་བུ་ཆུང་མིང་གི་འབོད། །
རྒྱུ་མེད་ན་བུ་ཆུང་མཚང་གི་འབོད། །
ཤ་ཡོད་ན་འདོ་བ་གྱི་ལིང་ཡིན། །
ཤ་མེད་ན་འདོ་བ་ཀོ་གྱོང་རེད། །
མིང་གྲགས་ནས་འདོ་བ་གཡང་ཟོག་པོ། །
མགྱོགས་རྒྱུག་གོམ་རྟ་བརྒྱའི་ཡང་རྩེ་ཤོར། །
མི་བརྒྱ་འདུས་དཀྱིལ་ནས་ངོམ་དུས་སུ། །
སྲབ་ས་བཅའ་མ་འཛོམས་བདག་པོའི་སྐྱོན། །
390



གཅེས་བུ་ལོ་ཕ་ཁྱིམ་ནང་ནས་སྐྱིད། །
མགོ་སྐྱིད་སྡུག་མ་ཡོང་རང་སྣང་མཐོ། །
བློ་ཤེས་རྒྱ་ཡོད་ན་ཕ་མའི་བརྒྱན། །
ཁྱིམ་བཟའ་ཚང་མ་གསོས་རང་གི་སྐྱོན། །
མ་བུ་མོ་ཕ་མའི་རྩིབ་ན་སྐྱིད། །
གནས་མི་འགྲོ་མོ་ལོ་བཅོ་བརྒྱད་ལོན། །
གཡུ་བྱུ་རུའི་རྒྱན་ཆ་མ་ངོམ་སྔོན། །
ལུས་བུ་ཆུང་འཁོར་བ་རང་གི་སྐྱོན། །
ཕན་མི་ཐོག་འདོ་བ་འབོར་ཐེངས་མང་། །
རྩད་མི་ཆོད་རྗེས་སུ་འགྲོ་ཐེངས་མང་། །
དགྲ་ནག་པོས་དེད་ན་ཁ་མཆུ་ཡིན། །
ཤི་ཀོ་བའི་ལོག་དུས་འགོང་བོ་ཡིན། །
དཔྱིད་བྱ་ཁ་བྱེའུ་ཁ་བཅོ་བརྒྱད་བབས། །
རྟ་འདོ་བ་བཟུང་ནས་རྐང་ཚེགས་ལེན། །
ཕོངས་བརླ་ཤའི་སྐྱི་མོ་ལྷབ་ལྷབ་གཡུགས། །
རྒྱབ་རྨ་ཁའི་ནང་ནས་ཁྲག་རྣག་འཛར། །
རྟ་ངན་ན་རོགས་པའི་རྗེས་མི་ཆོད། །
རྒྱུ་མེད་ན་ཕུ་ནུའི་ཚིག་མི་བརྩི། །
གོས་ཐེད་ན་ཤོམ་པའི་གྲལ་མི་ཐེབས། །
ཚྭ་མེད་ན་ཟས་ཀྱི་བྲོ་མི་ཞིམ། །
391



རྟ་ངན་པ་བརྒྱུགས་ན་འཚབ་འཚུབ་བེ། །
ས་མི་ཆོད་ཁོག་ན་གཏོང་རྒྱུ་མང༌། །
མི་ངན་པས་བཤད་ན་ཆལ་ཆོལ་ལེ། །
དོན་མི་འགྲུབ་ལྐོག་ན་གླེང་རྒྱུ་མང་། །
མ་མགོ་སྟོང་གནས་ལ་འགྲོ་ཐེངས་མང་། །
གནས་མི་ཐུབ་ཕྱིར་ལ་འབྲོ་རྒྱུ་མང་། །
མ་བསམ་མེད་ཁ་རྫུན་འཛད་རྒྱུ་མེད། །
ནངས་ནམ་ཁ་མ་ལངས་བརྒྱ་སྡེ་སྒྲོག །
ཁ་བཀུག་གི་འདོ་བ་གཡང་ལ་བོ། །
ཚེ་གཅིག་གི་སྐྱིད་སྡུག་སུ་ཡིས་ཤེས། །
སྤུ་སྙིང་བ་བྱིལ་ནས་གསར་བ་སྐྱེས། །
ཁ་ན་སོ་རྒས་ནས་རྔ་རྔོག་ལྷུང་། །
སྐྱིད་རྟ་ཁྱུ་གར་ནས་ཚེ་གང་ཡིན། །
འཚེར་འཚེར་བཞིན་དོག་མོ་ས་ནས་རྒས། །
བརྒྱུགས་བརྒྱུགས་ནས་སུག་བཞིར་ལྕགས་ནག་འཛེར། །
རྨིག་ལྕགས་ནག་ཟད་ནས་རུས་པ་ཐུག །
གཉོམ་གཟུགས་གཞི་འདར་འདར་རི་ལ་འཁྱམས། །
རྩྭ་སོ་ཡིས་མ་ཆོད་ཁུག་གི་མིད། །།
འཐུང་ཁ་ཆུ་མ་རྙེད་དར་ཁ་ཉུལ། །
རྟ་རྩྭ་ཆུ་མ་འཆད་རྟ་བདག་ཚོ། །
392



རྟའི་བཟང་ངན་བཤད་ན་བདག་པོའི་ལག །
རྒྱུག་གོམ་ལག་སྤུ་མདོག་རྒྱུད་ཀྱི་ལག ། །
གཟུགས་ཤ་ཤེད་གྲ་ཁ་རྫི་བོའི་ལག །
ལས་རླུང་རྟའི་དར་རྒུད་ལས་ལ་ཐུག །
རྟ་ཁྲ་ཁྲའི་ཁྱུ་ནས་འདོ་བ་གཡང་། །
གྲུག་ཤ་ཁ་བཀང་ན་འདོ་བ་ཡིན། །
སྒ་སྲབ་ཀྱིས་བརྒྱན་ན་འདོ་བ་ཡིན། །
བདག་ཚེགས་བསྐྱོར་ཅི་ཐོན་འདོ་བ་ཡིན། །
མཐར་གསོ་ཆས་ཅི་འབྱོར་འདོ་བ་ཡིན། །
འཕྱང་ཟེ་བའི་ནང་དུ་དར་ཚོན་འདོག ། །
སྲབ་མཐུར་མདའི་སྣེ་ནས་ཕུམ་མཆོད་ཡག །
ཁ་བཀུག་ནས་འཚེར་སྐད་སང་ངེ་སང་། ། །
མཆན་འགྲེལ།
བཀོང་དྲངས་སྣ་ཁུང་ནས་དབུགས་ངར་དུ་ཕུད་པའི་སྒྲ།
ཤོ་རོ—བརླན་ནས་སྐྱེས་པའི་རྩྭ་ལྡུམ་བཅུད་ཅན།
འབོག་རོ—ལྷས་ནས་རྩྭ་འཐུག་པོ་སྐྱེས་པ། །
སྐ་རྩྭ་ཐང་ནས་སྐྱེས་པའི་རྩྭ་ཙིམ་ཙིམ་ཞིག
ཤ་ཐེག—རྟའི་སྒ་ཕོངས་ལ་བཅིང་བའི་ཅ་ལག་
ཕུམ་ཕུམ—རྟའི་ཐོད་པའི་སྟེང་གི་ཟེ་སྤུ་ཙོམ་



འབྲོང་རྭ་སྨུག་པོའི་པི་ཝང་།
པི་ཝང་གྲོད་སྐོགས་སྐམ་པོ། །
སྒྲ་སྙན་ཤུག་པའི་ཐང་ཆུ། །
ཁ་ཀོར་འབྲོང་རྭ་སྨུག་པོ། །
ཙན་དན་དམར་པོའི་ཡུ་བ། །
ཁོང་གསེང་ཤིང་གི་པ་ཏྲ། །
ཉམས་ལྡན་རྟ་མཆོག་མགོ་བོ། །
སྐུད་འཐེན་བ་སོའི་དཀྱུས་ཅན། །
སྒྲ་སྐུད་རྟ་རྔ་ཉག་བརྒྱད། .། །
སྒྲ་འཐེན་སྨྱུག་མའི་གཞུ་མོ། །
སྒྲ་རྡེབ་འཛུབ་ཆུང་སོར་ལྔ། །
དྲུག་ལྡན་དབྱངས་རྟ་སྙན་མོ། །
རོལ་སྒྲའི་རིགས་ཀྱི་ཡང་མཆོག །
ཡར་འཐེན་དག་པའི་ཞིང་མཐོང་། །
མར་འཐེན་གླེང་བས་བུ་དྲན། །
ཐད་འཐེན་བརྒྱ་ཚོགས་སེམས་འགུགས། །
ཐུར་འཐེན་མིག་གིས་མཆི་བསྙིལ། །
394



ཚིགས་དྲུག་སྨྱུག་མའི་གླིང་བུ། །
སང་སང་བརྡེབ་པའི་ཏིང་སྒྲ། །
ཡིད་འཕྲོག་དབྱངས་ཀྱི་ལྡེམ་འགྱུར། །
རྣ་བས་ཉན་ན་ཡིད་སྐྱོ། །
རྒོད་པོ་དིང་རུའི་ཤུགས་གླུ། །
ཙག་ཙག་སྒྲ་གདངས་མཐོན་པོ། །
འགུགས་པའི་ལྡེམ་མྱུར་ཕྲ་མོ། །
གཞན་སེམས་འགུག་པའི་ལྕགས་ཀྱུ། །
ལག་རྔ་ཀོ་བའི་གཡོགས་ཅན། །
རི་མོ་ནོར་བུ་དགའ་འཁྱིལ། །
སུམ་འཁྱོག་ཤུག་པའི་རྔ་ཐེལ། །
ཕྱི་ནང་བརྡུང་ན་ཏུག་ཏུག །
ལྷབ་ལྷབ་ལི་ཡི་སྦུབ་ཆ། །
ཏིང་ཏིང་སིལ་སྙན་ཏིང་ཤགས། །
སང་སང་རྡོ་རྗེ་དྲིལ་བུ། །
རག་དུང་པ་ཏྲའི་ཤན་ཅན། །
མཁར་རྔ་དར་གྱི་ལོང་ཅན། །
ཐག་ཐག་སྟག་ཤིང་ཉ་མགོ །
དྲུག་རྒྱུད་ཤིང་གི་ཁྲི་ཅན། །
ཟངས་རྐང་ཆུ་སྲིན་མགོ་ཅན། །
395



གསུམ་རྒྱུད་འཕྲེད་འཛིན་འབྲུག་མགོ །
ཕྱུང་འཐེན་ཟངས་ཀྱི་སླང་ཁ། །
ཐུར་འབུད་རག་གི་གླིང་བུ། །
ཞིབ་བཟོས་ལྕགས་ཅོང་དྲུགས་མ། །
སིལ་ལི་ལྕགས་ཀྱི་ལྕེ་ཅན། །།
ཤིང་གླིང་དངུལ་གྱི་དཀྲིས་ཅན། །
བདུན་ལྡེབ་རོལ་སྒྲའི་རླུང་སྒམ། །
སྒྲ་འཛོམས་མེ་ལོང་དགུ་སྟོར། །
རོལ་སྒྲ་ཕྲ་སྦོམ་མཐོ་དམའ། །
རྡུང་ལྡེབ་མགྱོགས་མྱུར་དལ་གསུམ། །
དབྱངས་སྒྲ་ཆུ་བོ་ལྷུང་ལྷུང་། །
ལེགས་ཚོགས་སྙན་པའི་གླུ་རོལ། །
ཤིན་ཏུ་མཉམ་པའི་དབྱངས་སྒྲ། །
ཡུན་ནས་ཡར་ལ་བཀྱགས་སོང་། །
མཐོན་པོའི་སྒྲ་གདངས་གསལ་བོ། །
ཐང་དཀར་ནམ་འཕང་བསྟོད་འདྲ། །
སྣ་ཚོགས་རོལ་མོའི་སྒྲ་གསེང་། །
གྲགས་པའི་འཇིག་རྟེན་དབྱངས་སྙན། །
དམའ་མོའི་འགུག་གདངས་ལྡིར་སྒྲ། །
གཡུ་འབྲུག་སྔོན་མོ་ལྡིར་འདྲ། །
396



སྒྲ་རིགས་ཕྲ་སྦོམ་ལྷུག་འགྲིག །
ལྡེབ་བརྡུང་ཏིང་གསལ་འགུག་སྙན། །
འབུད་བརྡུང་མཉམ་པའི་ལྡེབ་འཕྲོད། །
སྤྲོ་བ་དབང་མེད་ཤོར་འདུག །
སྨུག་པོ་འབྲོང་རྭའི་པི་ཝང་། །
རིགས་ལྡན་རྭ་ཡི་རོལ་མོ། །
ཡིད་སེམས་འགུག་པའི་སྒྲ་མཆོག །
རྣ་ལ་སྙན་པའི་དབྱངས་རྟ། །
པི་ཝང་འཐེན་སྒྲ་སྙན་མོ། །
གོ་ན་རྣ་བའི་བདུད་རྩི། །
ཆུ་ཆེན་གཙང་བོ་བཞུར་ཅིང་། །
གཡང་གཟར་ཁ་ནས་བབས་འདྲ། །
ནགས་ཀླུང་སྟུག་པོའི་ནང་གི །
ཤིང་ལོ་རླུང་གིས་བསྐྱོད་འདྲ། །
བདེ་ཐང་ཡང་མོའི་སྟེང་ནས། །
གྱི་ལིང་རྟ་བོའི་གོམ་འདྲ། །
སྨིན་པའི་ཤིང་ཏོག་ཨ་མྲ། །
སིལ་སྡོང་མགོ་རུ་དྲིལ་འདྲ། །
མཚན་མོར་མུན་པའི་དབྱིངས་ནས། །
ཆར་རླུང་དྲག་པོ་བབས་འདྲ། །
་



ཕྱུག་པོའི་ལྷས་རའི་ནང་གི །
ནོར་རྡང་འབྲི་མོ་ངུར་འདྲ། །
རྫ་རི་སྨུག་པོའི་གསེང་ནས། །
ཁུ་བྱུག་སྟོངས་སེ་གྲག་འདྲ། །
རི་རྒྱལ་ལྗང་ལོས་གཡོགས་ནས། །
གཡང་དཀར་ལུག་ཁྱུ་བསྐོར་འདྲ། །
མཚོ་མོའི་དར་ཁ་ཕྱེས་ནས། །
ངང་བ་མཚོ་མོར་རྐྱལ་འདྲ། །
རི་རྒྱལ་ལྷུན་པོའི་སྲིབ་ནས། །
ཤ་བ་ཡུ་མོར་འགྲོགས་འདྲ། ། །
གངས་དཀར་རི་བོའི་དབུ་ལ། །
སེར་བོ་ཉི་རྩེ་ཤར་འདྲ། །
ཉ་གང་ཟླ་བའི་འོག་ནས། །་
མཛེས་ལྡན་ན་ཆུང་མཐུན་འདྲ། །
ལོ་ཡག་ཡོང་བའི་ཞིང་པས། །
འབྲུ་དྲུག་རླུང་ལ་འཕྱར་འདྲ། །
དྭངས་གསལ་ཆུ་བོའི་ནང་ནས། །
ཉ་མོས་གཤོག་འགྱུར་ངོམ་འདྲ། །
སྐྱ་རེངས་བཀྱགས་པའི་ཞོགས་པར། །
བྱ་བྱེའུ་ཚང་ནས་གྲགས་འདྲ། །
398



མི་མེད་བྱང་གི་ཐང་ནས། །
སྤྱང་མོ་གཟན་ལ་འདུར་འདྲ། །
མ་ཆུང་པང་གི་བུ་ཆུང་། །
བགད་ནས་ཀི་ཡང་བྱས་འདྲ། །
གཡས་འཁྱིལ་མཚོ་མོའི་འགྲམ་ནས། །
ངང་མས་ངང་ཕྲུག་ཁྲིད་འདྲ། །
ཨ་སྔོན་སྤྲིན་ནག་དཀྱིལ་ནས། །
གླག་མོ་ཤ་ལ་བཅུམ་འདྲ། །
སྔོ་ལྗང་སྔོར་མའི་ཁུག་ནས། །
ཁྲུང་ཁྲུང་གཤོག་རྩེད་བྱས་འདྲ། །
ས་ཞིང་ཐེམ་ཚིགས་སྟེང་ནས། །
སྙེ་མ་རླུང་གིས་བསྐྱོད་འདྲ། །
རྒན་མོའི་བུ་ཆུང་མ་འཚམས། །
དྲན་ནས་སྨྲེ་སྔགས་འདོན་འདྲ། །
ཆར་བ་ཟིམ་ཟིམ་བབས་རྗེས། །
འཇའ་ཚོན་གུར་ཁང་ཕུབ་འདྲ། །
འདུ་ཁང་དམར་བོའི་ཁྱམས་རར། །
དུར་སྨྲིག་ཞྭ་ཅན་བཞུགས་འདྲ། །
ཚེར་གསེང་བྱེའུ་ཚང་ནང་ནས། །
བྱ་མས་བྱེའུ་ཕྲུག་རུམ་འདྲ། །
399



ཁེར་འདུག་ན་ཆུང་བུ་མོས། །
མཐུན་གྲོགས་ཡིད་ལ་ཤར་འདྲ། །
འབྲུ་དྲུག་འཁྲུངས་པའི་སྙེ་མར། །
རླུང་བསེར་དྲག་པོས་བཅོམ་འདྲ། །
རྟ་ཁྱུ་དེད་པའི་རྗེས་སུ། ། །
སུམ་སྒྲོག་རྟ་བོ་འཚེར་འདྲ། །
སྤྲིན་ནག་ལྷབ་ལྷུབ་མཆེད་ནས། །
བར་སྣང་གློག་དམར་འཁྱུག་འདྲ། །
གནག་པོ་ནོར་ཁྱུའི་འདབས་ནས། །
གཞོན་ནུས་གླུ་ཆུང་གྱེར་འདྲ། །
སྤྲང་བོས་ཁུར་བོ་ཁུར་ནས། ། །
ལམ་ཆེན་སྣེ་ནས་བཟུང་འདྲ། །
རྟ་ཁྱུ་ཐང་ནས་ཞོགས་ནས། །
རྒོད་པོ་མཐུར་ནས་ཤོར་འདྲ། །
དཔའ་བོ་དམག་ལ་ཆས་ནས། །
གཞུ་མོ་འདོམ་ལ་བཀུགས་འདྲ། །
མཛེས་མ་གོས་ཀྱིས་བརྒྱན་ནས། །
མི་ཚོགས་ནང་ནས་ལྡེམ་འདྲ། །
སྐྱ་རིང་དབྱུག་པའི་ལག་རྟེན། །
རྒན་པོས་བཙུགས་ནས་ཁེན་འདྲ། །
400



སེར་ཆེན་འདབ་མ་ཕྱེས་ནས། །
གཡུ་སྦྲང་བཅུད་ལ་འཁོར་འདྲ། །
ལུས་ཕུང་ཁྲག་རླུང་འཁྲུགས་ནས། །
སྙིང་རླུང་སྟོད་ལ་འཚང་འདྲ། །
བཅོ་ལྔའི་དུང་ཟླ་ཤར་ནས། །
དྭངས་མཚོར་ཟླ་གཟུགས་ཤར་འདྲ། །
སྟོན་ཟླའི་ཨ་སྔོན་དབྱིངས་ནས། །
ཁྲུང་ཁྲུང་གཤོག་བསྒྲིག་འཕུར་འདྲ། །
ས་མཐའི་བུ་ཆུང་གླེང་ནས། །
ཐག་རིང་ཨ་མ་དྲན་འདྲ། །
འདོ་རིགས་ཞོན་པའི་གཞོན་ནུས། །
བང་རྩལ་སྡེ་ལ་ངོམ་འདྲ། །
སྔོ་ལྗང་སྨྱུ་གུ་སྐྱེས་ཤིང་། །
དབྱར་གྱི་མཚོ་མོ་འཁྱིལ་འདྲ། །
སྤང་རྒྱན་མེ་ཏོག་བཞད་ནས། །
་ འདབ་མ་རླུང་གིས་བསྐྱོད་འདྲ། །
འདུས་ཚོགས་ཁྲོམ་ཆེན་དཀྱིལ་ནས། །
གཞོན་ནུས་བྲོ་གར་བརྡུང་འདྲ། །
ལྕགས་ནག་ཟོར་པ་རྣོན་པོས། །
ལོ་ཡག་སྙེ་མ་བྲག་འདྲ། །
401



ཆོབ་ཆོབ་སིང་སིང་ཉོག་སྒྲ། །
ཚབས་འཚུབ་ཚོམ་འཚུབ་རྡུང་སྒྲ། །
མི་སྙན་དབྱངས་ཀྱི་ཙག་སྒྲ། །
མི་མཉམ་ལྡེབ་པས་ཆོབ་སྒྲ། །
འཚམས་གཅོད་མེད་པའི་ལྷུགས་སྒྲ། །
སེམས་པ་དཀྲུགས་པའི་ཆོག་སྒྲ། །
བ་གླང་འོ་འབོད་བྱས་འདྲས། །
མི་སེམས་ཁུག་པར་མི་འདུག །
པི་ཝང་སྒྲ་སྐུད་ཕྲ་མོ། །
སྙན་པའི་འགུགས་ཉམས་དལ་མོ། །
ལམ་འགྲོའི་རྒན་པོས་རྣ་གཡར། །
སྔམ་པ་ཤོར་ནས་ཉན་འདུག །
ཁེར་འདུག་རྒན་མོའི་སེམས་ལ། །
ཅི་བསམ་མེད་པའི་ཡིད་སྨྲེང་། །
མིག་ཆུ་ཐར་རེ་འཐོར་ནས། །
མགོ་བོ་རུམ་ལ་བསྡུས་སོང་། །
སྒྲུབ་རྒྱག་ཅན་གྱི་གཞོན་ནུས། །
མི་ཚོགས་གྲལ་ནས་ཨོང་ནུར། །
བློ་སེམས་ཤོར་ནས་མགོ་གཡོན། །
ཨོང་སྟེགས་སྟེང་ནས་ཁ་གདང་། །
404



རོལ་མོའི་རྡུང་རྟ་སྣ་ཚོགས། །
ལྡེབ་རྡུང་ལེགས་པའི་སྒྲ་དབྱངས། །
ལྷང་ལྷུང་འཐེན་པའི་དབྱངས་རྟས། །
འདུས་ཚོགས་མི་ཡི་མགུ་གང་། །
ཉམས་བརྒྱད་ལྷ་མོའི་ཚོགས་པས། །
སྣ་ལྔའི་གོས་དར་ལྷབ་ལྷུབ། །
འཛུམ་ཆུང་མཛེས་མའི་ལུས་ལ། །
དངུལ་དཀར་གཡེར་ཁ་སི་ལི། །
ལང་ཚོའི་དཔལ་ཡོན་རྒྱས་པའི། །
འཇོ་སྒེག་གར་གྱིས་བྲོ་འཁྲབ། །
ཡིད་འཕྲོག་སྙན་པའི་གླུ་གཞས། །
ཐོས་པ་བདེ་བའི་མཆོག་སྟེར། །
ཕྲག་ཁར་ལྕང་ལོ་སྨུག་པོ། །
དམར་སེར་པད་མའི་རབ་བརྒྱན། །
སྙན་པའི་སྐད་གསེང་དྭངས་མོས། །
སྟོང་གསུམ་སེམས་པ་བཀུག་འདུག །
དྲི་ཞིམ་སྤོས་ཀྱི་དྲི་མ། །
མཛེས་ལྡན་གཙུག་གི་ནོར་བུ། །
རིན་ཆེན་པ་ཏྲའི་ལག་རྒྱན། །
པད་མའི་ཕྱག་རྒྱ་གོར་གོར། །
405



པི་ཝང་འབྲོང་རྭའི་མདོག་སྨུག །
གྲོད་སྐོགས་སྐམ་པོའི་སྒྲ་དྭངས། །
སྒྲ་སྐུད་རྟ་རྔའི་ལྷོད་སྟེར། །
སྒྲ་འཐེན་སྨྱུག་གཞུའི་རྒྱུ་བཟང་། །
རྡེབ་འབུད་མཉམ་པའི་སྒྲ་རིགས། །
ཉམས་འཛོམས་བརྡུངས་པའི་སྒྲ་རིགས། །
མི་ཡིད་འགུག་པའི་སྒྲ་རིགས། །
ལྷ་ཡིས་མཆོད་རྡུང་བྱས་འདྲ། །
ལྷང་ལྷུང་པི་ཝང་ཁེར་འཐེན། །
རོལ་མོའི་རྡུང་རྡེབ་སྣ་ཚོགས། །
ཉན་པའི་འདུས་ཚོགས་མི་རྣམས། །
ལུས་སེམས་ལྷོད་ན་མགུ་ཚིམ། །
རབ་སྙན་པི་ཝང་དྭངས་སྒྲ། །
དབྱངས་ཀྱི་འགུགས་རྟ་སྣ་ཚོགས། །
འཇིག་རྟེན་སྒྲ་ལས་ངོ་མཚར། །
དབང་མེད་སེམས་པ་བཞིབས་སོང་། །
ས་ ཨ༌་་ ་་་ པ་སལ་པ༦༦༥ ༦༥༠
： ，
་ ་
.
་ ;
'
t:
'
ན
406



མཇུག་བྱང་།
ལོ་རྒྱས་ཀྱི་ཆུ་རྒྱུན་རིང་བོ་དང་འོད་སྟོང་རབ་ཏུ་འབར་ཞིང་སྣ་མང་ཕུན་
སུམ་ཚོགས་པའི་བོད་ཀྱི་དམངས་ཁྲོད་ངག་རྩོམ་ནི། མེས་རྒྱལ་གྱི་རིག་རྩལ་
སྐྱེད་མོས་ཚལ་དུ་བཞད་པའི་མཛེས་ཤིང་ལྟ་ན་སྡུག་པའི་མེ་ཏོག་ཆུན་པོ་ཞིག་
རེད། གནའ་ནས་ད་ལྟའི་བར་དུ་དམངས་ཁྲོད་ཀྱི་ངག་རྩོམ་དེ་རྒྱུན་མ་ཆད་
པར་རྒྱ་ཆེ་བའི་བོད་རིགས་མང་ཚོགས་ཀྱི་འཚོ་བ་དངོས་ཀྱི་ཁྲོད་དུ་ཁྱབ་ཅིང་།
དེས་བོད་མི་རིགས་ཀྱི་རིག་གནས་དར་ཁྱབ་དང་འཕེལ་རྒྱས་ཀྱི་ཕྱོགས་སུ་དགེ་
མཚན་ལྡན་ པའི་བྱས་རྗེས་ རིན་ ཐང་ བྲལ་ བ་ བཞག་ མྱོང་། ད་ལམ་ ངས་
བརྩམས་པའི་ངག་རྩོམ་འདི་དག་ནི་ཧ་ཅང་ཁ་ཚང་ཞིང་རང་བློར་ཚིམས་པ་
ཞིག་མིན་མོད། འོན་ཀྱང་རང་མོས་དོན་ལྡན་དུ་དམིགས་པའི་ཕོ་མོའི་བརྩེ་
དུང་། ཡ་རབས་ལུགས་དང་ཚུལ་ལྡན་སྤྱོད་པའམ། འཚོ་ཉམས་ཕུན་སུམ་
ཚོགས་པའི་རྣམ་པ། མཚར་སྡུག་ཡིད་དུ་འོང་བའི་གཉེན་སྟོན། མ་འོངས་
འཚོ་བར་བཅངས་པའི་རེ་སྨོན། མ་ རབས་ གནོད་ འཚེ་སུན་འབྱིན་དང་
བཟློགས་པ་ལ་སོགས་སྙན་འཇེབས་གོ་བདེའི་ཚིག་བཅད་ཀྱི་ལམ་དུ་དྲངས་ནས་
མཚོན་པས་ཕལ་ཆེར་གོ་སླ་བར་སེམས། རང་ཉིད་དགའ་ཞེན་ཆེ་བ་ནི་བོད་
་ 407



རང་གི་དམངས་ཁྲོད་རྩོམ་རིག་གི་ཞིང་ས་འདི་ཡིན་ནའང་། ཡུན་རིང་སྲིད་
དོན་དུ་ཞུགས་པས་རིག་གནས་སྒྱུ་རྩལ་གྱི་ཤེས་རྒྱ་ཆུང་ཞིང་རྩོམ་འབྲིའི་ཉམས་
མྱོང་མེད་པས་ཡུལ་སྐད་ཀྱི་ཤན་ཞུགས་པའི་ཞན་ཆ་མི་ཉུང་བ་ཞིག་ཡོད་དཔེ་
ཕྱིར། རྣམ་དཔྱོད་ཀྱི་བློ་གྲོས་ཡངས་པའི་དམངས་ཁྲོད་རྩོམ་རིག་གི་ཆེད་ལས་
མཁས་པ་རྣམ་པས་དོགས་མེད་ངང་དགོངས་འཆར་ལྷུག་པར་གནང་བས་ན།
ངེད་ཀྱིས་རྗེས་སོར་ཡང་དམངས་ཁྲོད་ཀྱི་ངག་རྩོམ་འཚོལ་བསྡུ་དཔག་སྒྲིག་དང་།
བོད་ཀྱི་དམངས་ཁྲོད་རྩོམ་རིག་ཁྱབ་གདལ་དང་རྒྱུད་འཛིན་པར་ལེགས་རྗེས་
ཤིག་འཇོག་ཅི་ཐུབ་ལ་འབད་ངེས་ཡིན།
ངག་རྩོམ་ནོར་བུའི་བང་མཛོད་ ཅེས་ པ་ འདི་ པར་ དུ་འདེབས་ པའི་
སྐབས་སུ་ལྷག་བསམ་དཀར་པོས་མཛུབ་སྟོན་གལ་ཆེན་གནང་བ་དང་རོགས་
རམ་བགྱིས་པའི་མཛའ་མཐུན་གྲོགས་པོ་རྣམས་ལ་ངས་སྙིང་ཐག་པ་ནས་ཐུགས་
རྗེ་ཆེ་ཞུའོ། ། ཞེས་རྩོམ་པ་པོས།
༢༠༠༢ལོ་སྟེ་བོད་རབ་རྒྱན་ཆུ་རྟ་ལོའི་དབྱར་ཟླ་དྲུག་པའི་ཡར་ཚེས་ལ།
408



དཔེ་སྒྲིག་འགན་འཁུར་བ། མཁའ་འགྲོ་སྐྱབས།
མདུན་ཤོག་མཛེས་རིས་པ། ཁུ་རིལ་ཕུན་ཁོ།
ངག་རྩོམ་ནོར་བུའི་གཏེར་བུམ།
མཁར. བསྐལ་བཟང་བློ་གསལ་གྱིས་བརྩམས།
ཀན་སུའུ་མི་རིགས་དཔེ་སྐྲུན་ཁང་གིས་བསྐྲུན་ཏེ་བཀྲམས།
ཀན་ལྷོ་གཙོད་གྲོང་པར་ཁང་གིས་དཔར།
2002 ལོའི་ཟླ་9 བར་པར་གཞི་དང་བོ་བསྒྲིགས།
2002 ལོའི་ཟླ་9 བར་པར་ཐེངས་དང་བོ་དཔར།
དཔར་གྲངས། 1=2,000
ISBN 7-5421-0869-7/I:181 དཔེ་རིན་སྒོར། 18.00



图书在版编目(CIP)数据
叙诗如意宝瓶/藏罗赛著,一兰州:甘肃民族出版
社,2002
ISBN 7-5421-0869-7
I.叙… I. … I. 诗歌作品集-中国-当
代-藏语 N. 1227
中国版本图书馆 CIP 数据核字(2002)第043915号
责任编辑:看照加
装帧设计:恒 考
叙诗如意宝瓶
藏罗赛著
甘肃民族出版社出版发行
(730000 兰州市滨河东路296号)
甘南州羚城印刷厂印刷
开本 850×1168 毫米 1/32 印张 13 字数 200千
2002年9月第1版 2002年9月第1次印刷
印数:1-2,000
ISBN 7-5421-0869-74-181(民文)定价:18.00 元



装帧设计:恒 考
责任编辑:看照加
ISBN7-5421-0869-7/I.181
定价:18.00 元



SSD
ONE
De
DOO
RE
-
-
.
DO
BE
G
ROSS
RE
SO
GR
.
POLIS
BESON
D ERS
GE
GER
SA
LOOD
ES
WWW
SEA
SENT
OS
CE
Gm
